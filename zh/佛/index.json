[{"content":" 观自在菩萨，行深般若波罗蜜多时，照见五蕴皆空，度一切苦厄.\n  舍利子, 色不异空, 空不异色, 色即是空, 空即是色, 受想行识, 亦复如是,\n  舍利子, 是诸法空相, 不生不灭, 不垢不净, 不增不减, 是故空中无色, 无受想行识, 无眼耳鼻舌身意, 无色声香味触法, 无眼界, 乃至无意识界, 无无明, 亦无无明尽, 乃至无老死, 亦无老死尽, 无苦集灭道, 无智亦无得, 以无所得故, 菩提萨埵(duǒ),\n  依般若波罗蜜多故, 心无罣 guà()碍,无罣碍, 故无有恐怖, 远离颠倒梦想, 究竟涅盘,\n  三世诸佛, 依般若波罗蜜多故, 得阿耨多罗三藐三菩提, 故知般若波罗蜜多,是大神咒, 是大明咒, 是无上咒, 是无等等咒, 能除一切 苦, 真实不虚,\n  故说般若波罗蜜多咒, 即说咒曰, 揭谛揭谛 波罗揭谛 波罗僧揭谛 菩提萨婆诃。\n ","description":"","id":0,"section":"佛","tags":["心经","性功"],"title":"般若波罗蜜多心经","uri":"https://siteofen.github.io/zh/%E4%BD%9B/%E5%BF%83%E7%BB%8F/"},{"content":" Your browser does not support the audio element.\n 炉香赞  炉香乍热 法界蒙熏 诸佛海会悉遥闻\n随处结祥云 诚意方殷 诸佛现全身\n南无香云盖菩萨摩诃萨（三称）\n南无本师释迦牟尼佛（三称）\n 奉请八金刚  奉请青除灾金刚 奉请辟毒金刚\n奉请黄随求金刚 奉请白净水金刚\n奉请赤声火金刚 奉请定持灾金刚\n奉请紫贤金刚 奉请大神金刚\n 奉请四菩萨  奉请金刚眷菩萨 奉请金刚索菩萨\n奉请金刚爱菩萨 奉请金刚语菩萨\n 发愿文  稽首三界尊 归依十方佛\n我今发宏愿 持此金刚经\n上报四重恩 下济三涂苦\n若有见闻者 悉发菩提心\n尽此一报身 同生极乐国\n 云何梵  云何得长寿 金刚不坏身\n复以何因缘 得大坚固力\n云何于此经 究竟到彼岸\n愿佛开微密 广为众生说\n 开经偈  无上甚深微妙法，百千万劫难遭遇\n我今见闻得受持，愿解如来真实义\n 金刚般若波罗蜜经 姚秦·三藏法师·鸠摩罗什 译\n第一品 法会因由分  如是我闻。一时佛在舍卫国。祇树给孤独园。与大比丘众。千二百五十人俱。尔时世尊。食时。著衣持钵。入舍卫大城乞食。于其城中。次第乞已。还至本处。饭食讫。收衣钵。洗足已。敷座而坐。\n 第二品 善现启请分  时长老须菩提。在大众中。即从座起。偏袒右肩。右膝着地。合掌恭敬。而白佛言。希有世尊。如来善护念诸菩萨。善付嘱诸菩萨。世尊。善男子。善女人。发阿耨多罗三藐三菩提心。应云何住，云何降伏其心。\n佛言。善哉善哉。须菩提。如汝所说。如来善护念诸菩萨。善付嘱诸菩萨。汝今谛听。当为汝说。善男子。善女人。发阿耨多罗三藐三菩提心。应如是住，如是降伏其心。唯然。世尊。愿乐欲闻。\n 第三品 大乘正宗分  佛告须菩提。诸菩萨摩诃萨。应如是降伏其心。所有一切众生之类。若卵生。若胎生。若湿生。若化生。若有色。若无色。若有想。若无想。若非有想。非无想。我皆令入无余涅盘而灭度之。如是灭度无量无数无边众生。实无众生得灭度者。何以故。须菩提。若菩萨有我相。人相。众生相。寿者相。即非菩萨。\n 第四品 妙行无住分  复次。须菩提。菩萨于法。应无所住行于布施。所谓不住色布施。不住声香味触法布施。须菩提！菩萨应如是布施。不住于相。何以故？若菩萨不住相布施。其福德不可思量。须菩提。于意云何。东方虚空可思量不。不也。世尊。须菩提。南西北方。四维上下。虚空可思量不。不也。世尊。须菩提。菩萨无住相布施。福德亦复如是。不可思量。须菩提。菩萨但应如所教住。\n 第五品 如理实见分  须菩提。于意云何。可以身相见如来不。不也。世尊。不可以身相得见如来。何以故。如来所说身相。即非身相。佛告须菩提。凡所有相。皆是虚妄。若见诸相非相。则见如来。\n 第六品 正信希有分  须菩提白佛言。世尊。颇有众生。得闻如是言说章句。生实信不。佛告须菩提。莫作是说。如来灭后。后五百岁。有持戒修福者。于此章句。能生信心。以此为实。当知是人。不于一佛二佛三四五佛而种善根。已于无量千万佛所种诸善根。闻是章句。乃至一念生净信者。须菩提。如来悉知悉见。是诸众生。得如是无量福德。何以故。是诸众生无复我相。人相。众生相。寿者相。无法相。亦无非法相。何以故。是诸众生。若心取相。则为著我人众生寿者。若取法相。即著我人众生寿者。何以故。若取非法相，即著我人众生寿者。是故不应取法。不应取非法。以是义故。如来常说。汝等比丘。知我说法。如筏喻者。法尚应舍。何况非法。\n 第七品 无得无说分  须菩提。于意云何。如来得阿耨多罗三藐三菩提耶。如来有所说法耶。须菩提言。如我解佛所说义。无有定法。名阿耨多罗三藐三菩提。亦无有定法。如来可说。何以故。如来所说法。皆不可取。不可说。非法非非法。所以者何。一切贤圣，皆以无为法而有差别。\n 第八品 依法出生分  须菩提。于意云何。若人满三千大千世界七宝。以用布施。是人所得福德。宁为多不。须菩提言。甚多。世尊。何以故。是福德即非福德性。是故如来说福德多。若复有人。于此经中受持乃至四句偈等。为他人说。其福胜彼。何以故。须菩提。一切诸佛。及诸佛阿耨多罗三藐三菩提法。皆从此经出。须菩提。所谓佛法者。即非佛法。\n 第九品 一相无相分  须菩提。于意云何。须陀洹能作是念。我得须陀洹果不。须菩提言。不也。世尊。何以故。须陀洹名为入流。而无所入。不入色声香味触法。是名须陀洹，须菩提。于意云何。斯陀含能作是念。我得斯陀含果不。须菩提言。不也。世尊。何以故。斯陀含名一往来。而实无往来。是名斯陀含。须菩提。于意云何。阿那含能作是念。我得阿那含果不。须菩提言。不也。世尊。何以故。阿那含名为不来，而实无不来。是名阿那含。须菩提。于意云何。阿罗汉能作是念。我得阿罗汉道不。须菩提言。不也。世尊。何以故。实无有法名阿罗汉。世尊。若阿罗汉作是念。我得阿罗汉道。即著我人众生寿者。世尊。佛说我得无诤三昧。人中最为第一。是第一离欲阿罗汉。世尊。我不作是念。我是离欲阿罗汉。世尊。我若作是念。我得阿罗汉道。世尊则不说须菩提。是乐阿兰那行者。以须菩提实无所行。而名须菩提。是乐阿兰那行。\n 第十品 庄严净土分  佛告须菩提。于意云何。如来昔在然灯佛所。于法有所得不。不也。世尊。如来在然灯佛所。于法实无所得。须菩提。于意云何。菩萨庄严佛土不。不也。世尊。何以故。庄严佛土者。即非庄严。是名庄严。是故须菩提。诸菩萨摩诃萨。应如是生清净心。不应住色生心。不应住声香味触法生心。应无所住而生其心。须菩提。譬如有人。身如须弥山王，于意云何。是身为大不。须菩提言。甚大。世尊。何以故。佛说非身。是名大身。\n 第十一品 无为福胜分  须菩提。如恒河中所有沙数。如是沙等恒河。于意云何。是诸恒河沙。宁为多不。须菩提言。甚多。世尊。但诸恒河尚多无数。何况其沙。须菩提。我今实言告汝。若有善男子。善女人。以七宝满尔所恒河沙数三千大千世界。以用布施。得福多不。须菩提言。甚多。世尊。佛告须菩提。若善男子。善女人。于此经中。乃至受持四句偈等。为他人说。而此福德。胜前福德。\n 第十二品尊重正教分  复次。须菩提。随说是经。乃至四句偈等。当知此处。一切世间天人阿修罗。皆应供养。如佛塔庙。何况有人。尽能受持读诵。须菩提。当知是人。成就最上第一希有之法。若是经典所在之处。即为有佛。若尊重弟子。\n 第十三品 如法受持分  尔时。须菩提白佛言。世尊。当何名此经。我等云何奉持。佛告须菩提。是经名为金刚般若波罗蜜。以是名字。汝当奉持。所以者何。须菩提。佛说般若波罗蜜。即非般若波罗蜜，是名般若波罗蜜。须菩提。于意云何。如来有所说法不。须菩提白佛言。世尊。如来无所说。须菩提。于意云何。三千大千世界所有微尘。是为多不。须菩提言。甚多。世尊。须菩提。诸微尘。如来说非微尘。是名微尘。如来说世界。即非世界。是名世界。须菩提。于意云何。可以三十二相见如来不。不也。世尊。何以故。如来说三十二相。即是非相。是名三十二相。须菩提。若有善男子。善女人。以恒河沙等身命布施。若复有人。于此经中。乃至受持四句偈等。为他人说。其福甚多。\n 第十四品 离相寂灭分  尔时须菩提。闻说是经。深解义趣。涕泪悲泣。而白佛言。希有世尊。佛说如是甚深经典。我从昔来所得慧眼。未曾得闻如是之经。世尊。若复有人得闻是经。信心清净。则生实相。当知是人。成就第一希有功德。世尊。是实相者。即是非相。是故如来说名实相。世尊。我今得闻如是经典。信解受持。不足为难。若当来世。后五百岁。其有众生。得闻是经。信解受持。是人则为第一希有。\n何以故。此人无我相。无人相。无众生相。无寿者相。所以者何。我相即是非相。人相众生相寿者相即是非相。何以故。离一切诸相。则名诸佛。佛告须菩提。如是如是。若复有人。得闻是经。不惊不怖不畏。当知是人甚为希有。何以故。须菩提。如来说第一波罗蜜。即非第一波罗蜜。是名第一波罗蜜。须菩提。忍辱波罗蜜。如来说非忍辱波罗蜜。何以故。须菩提！如我昔为歌利王割截身体。我于尔时。无我相。无人相。无众生相。无寿者相。何以故。我于往昔节节支解时。若有我相人相众生相寿者相。应生嗔恨。须菩提。又念过去于五百世作忍辱仙人。于尔所世。无我相。无人相。无众生相。无寿者相。是故须菩提。菩萨应离一切相。发阿耨多罗三藐三菩提心。不应住色生心。不应住声香味触法生心。应生无所住心。若心有住则为非住,是故佛说菩萨心不应住色布施。须菩提。菩萨为利益一切众生。应如是布施。如来说一切诸相。即是非相。又说一切众生。即非众生。须菩提。如来是真语者。实语者。如语者。不诳语者。不异语者。须菩提。如来所得法。此法无实无虚。须菩提。若菩萨心。住于法而行布施。如人入暗，则无所见。若菩萨心不住法而行布施。如人有目。日光明照。见种种色。须菩提。当来之世。若有善男子。善女人。能于此经受持读诵。则为如来。以佛智慧。悉知是人。悉见是人。皆得成就无量无边功德。\n 第十五品 持经功德分  须菩提。若有善男子。善女人。初日分。以恒河沙等身布施。中日分。复以恒河沙等身布施。后日分。亦以恒河沙等身布施。如是无量百千万亿劫。以身布施。若复有人，闻此经典。信心不逆。其福胜彼。何况书写受持读诵。为人解说。须菩提。以要言之。是经有不可思议。不可称量。无边功德。如来为发大乘者说。为发最上乘者说。若有人能受持读诵。广为人说。如来悉知是人。悉见是人。皆得成就不可量。不可称。无有边。不可思议功德。如是人等。则为荷担如来阿耨多罗三藐三菩提。何以故。须菩提。若乐小法者。著我见人见众生见寿者见。则于此经。不能听受读诵。为人解说。须菩提。在在处处。若有此经。一切世间天人阿修罗。所应供养。当知此处。则为是塔。皆应恭敬。作礼围绕。以诸华香而散其处。\n 第十六品 能净业障分  复次。须菩提。若善男子。善女人。受持读诵此经。若为人轻贱。是人先世罪业。应堕恶道。以今世人轻贱故。先世罪业即为消灭。当得阿耨多罗三藐三菩提。须菩提。我念过去无量阿僧祗劫。于然灯佛前。得值八百四千万亿那由他诸佛。悉皆供养承事。无空过者。若复有人。于后末世。能受持读诵此经。所得功德。于我所供养诸佛功德。百分不及一。千万亿分乃至算数譬喻所不能及。须菩提。若善男子。善女人。于后末世。有受持读诵此经。所得功德。我若具说者。或有人闻。心则狂乱。狐疑不信。须菩提。当知是经义不可思议。果报亦不可思议。\n 第十七品究竟无我分  尔时须菩提白佛言。世尊。善男子。善女人。发阿耨多罗三藐三菩提心。云何应住？云何降伏其心？佛告须菩提。善男子。善女人。发阿耨多罗三藐三菩提心者。当生如是心。我应灭度一切众生。灭度一切众生已。而无有一众生实灭度者。何以故。须菩提。若菩萨有我相人相众生相寿者相，则非菩萨。所以者何。须菩提。实无有法发阿耨多罗三藐三菩提心者。须菩提。于意云何。如来于然灯佛所。有法得阿耨多罗三藐三菩提不。不也。世尊。如我解佛所说义。佛于然灯佛所。无有法得阿耨多罗三藐三菩提。佛言。如是如是。须菩提。实无有法如来得阿耨多罗三藐三菩提。须菩提。若有法得阿耨多罗三藐三菩提。然灯佛则不与我授记。汝于来世。当得作佛。号释迦牟尼。以实无有法得阿耨多罗三藐三菩提。是故然灯佛与我授记。作是言。汝于来世。当得作佛。号释迦牟尼。何以故。如来者。即诸法如义。若有人言。如来得阿耨多罗三藐三菩提。须菩提。实无有法。佛得阿耨多罗三藐三菩提。须菩提。如来所得阿耨多罗三藐三菩提。于是中无实无虚。是故如来说一切法皆是佛法。须菩提。所言一切法者。即非一切法。是故名一切法。须菩提。譬如人身长大。须菩提言。世尊。如来说人身长大。则为非大身。是名大身。须菩提。菩萨亦如是。若作是言。我当灭度无量众生。则不名菩萨。何以故。须菩提。无有法名为菩萨。是故佛说。一切法无我无人无众生无寿者。须菩提。若菩萨作是言。我当庄严佛土。是不名菩萨。何以故。如来说庄严佛土者。即非庄严。是名庄严。须菩提。若菩萨通达无我法者。如来说名真是菩萨。\n 第十八品 一体同观分  须菩提。于意云何。如来有肉眼不。如是。世尊。如来有肉眼。须菩提。于意云何。如来有天眼不。如是。世尊。如来有天眼。须菩提。于意云何。如来有慧眼不。如是。世尊。如来有慧眼。须菩提。于意云何。如来有法眼不。如是。世尊。如来有法眼。须菩提。于意云何。如来有佛眼不。如是。世尊。如来有佛眼。须菩提。于意云何。恒河中所有沙。佛说是沙不。如是。世尊。如来说是沙。须菩提。于意云何。如一恒河中所有沙。有如是沙等恒河。是诸恒河所有沙数佛世界，如是宁为多不。甚多。世尊。佛告须菩提。尔所国土中。所有众生，若干种心。如来悉知。何以故。如来说诸心皆为非心。是名为心。所以者何。须菩提。过去心不可得。现在心不可得。未来心不可得。\n 第十九品 法界通化分  须菩提。于意云何。若有人满三千大千世界七宝。以用布施。是人以是因缘。得福多不。如是。世尊。此人以是因缘。得福甚多。须菩提。若福德有实。如来不说得福德多。以福德无故。如来说得福德多。\n 第二十品 离色离相分  须菩提。于意云何。佛可以具足色身见不。不也。世尊。如来不应以具足色身见。何以故。如来说。具足色身。即非具足色身。是名具足色身。须菩提。于意云何。如来可以具足诸相见不。不也。世尊。如来不应以具足诸相见。何以故。如来说诸相具足。即非具足。是名诸相具足。\n 第二十一品 非说所说分  须菩提。汝勿谓如来作是念。我当有所说法。莫作是念。何以故。若人言如来有所说法。即为谤佛。不能解我所说故。须菩提。说法者。无法可说。是名说法。尔时慧命须菩提白佛言。世尊。颇有众生。于未来世。闻说是法。生信心不。佛言。须菩提。彼非众生。非不众生。何以故。须菩提。众生众生者。如来说非众生。是名众生。\n 第二十二品 无法可得分  须菩提白佛言。世尊。佛得阿耨多罗三藐三菩提。为无所得耶。佛言。如是。如是。须菩提。我于阿耨多罗三藐三菩提。乃至无有少法可得。是名阿耨多罗三藐三菩提。\n 第二十三品 净心行善分  复次。须菩提。是法平等。无有高下。是名阿耨多罗三藐三菩提。以无我无人无众生无寿者。修一切善法。即得阿耨多罗三藐三菩提。须菩提。所言善法者。如来说即非善法。是名善法。\n 第二十四品 福智无比分  须菩提。若三千大千世界中。所有诸须弥山王。如是等七宝聚。有人持用布施。若人以此般若波罗蜜经。乃至四句偈等。受持读诵。为他人说。于前福德。百分不及一百千万亿分。乃至算数譬喻所不能及。\n 第二十五品 化无所化分  须菩提。于意云何。汝等勿谓如来作是念。我当度众生。须菩提。莫作是念。何以故。实无有众生如来度者。若有众生如来度者。如来则有我人众生寿者。须菩提。如来说有我者。即非有我。而凡夫之人以为有我。须菩提。凡夫者。如来说即非凡夫,是名凡夫。\n 第二十六品 法身非相分  须菩提。于意云何。可以三十二相观如来不。须菩提言。如是如是以三十二相观如来。佛言。须菩提。若以三十二相观如来者。转轮圣王即是如来。须菩提白佛言。世尊。如我解佛所说义。不应以三十二相观如来。尔时。世尊而说偈言。若以色见我。以音声求我。是人行邪道。不能见如来。\n 第二十七品 无断无灭分  须菩提。汝若作是念。如来不以具足相故。得阿耨多罗三藐三菩提。须菩提。莫作是念。如来不以具足相故。得阿耨多罗三藐三菩提。须菩提。汝若作是念。发阿耨多罗三藐三菩提心者。说诸法断灭。莫作是念。何以故。发阿耨多罗三藐三菩提心者。于法不说断灭相。\n 第二十八品 不受不贪分  须菩提。若菩萨以满恒河沙等世界七宝布施。若复有人知一切法无我。得成于忍。此菩萨胜前菩萨所得功德。何以故。须菩提。以诸菩萨不受福德故。须菩提白佛言。世尊。云何菩萨不受福德。须菩提。菩萨所作福德。不应贪著。是故说不受福德。\n 第二十九品 威仪寂净分  须菩提。若有人言。如来若来若去。若坐若卧。是人不解我所说义。何以故。如来者。无所从来。亦无所去。故名如来。\n 第三十品 一合理相分  须菩提。若善男子。善女人。以三千大千世界碎为微尘。于意云何。是微尘众宁为多不。甚多。世尊。何以故。若是微尘众实有者。佛则不说是微尘众。所以者何。佛说。微尘众。即非微尘众。是名微尘众。世尊。如来所说三千大千世界。即非世界。是名世界。何以故。若世界实有。即是一合相。如来说。一合相。即非一合相。是名一合相。须菩提。一合相者。即是不可说。但凡夫之人贪著其事。\n 第三十一品 知见不生分  须菩提。若人言。佛说我见人见众生见寿者见。须菩提。于意云何。是人解我所说义不。不也。世尊。是人不解如来所说义。何以故。世尊说。我见人见众生见寿者见，即非我见人见众生见寿者见，是名我见人见众生见寿者见。须菩提。发阿耨多罗三藐三菩提心者。于一切法。应如是知。如是见。如是信解。不生法相。须菩提。所言法相者。如来说即非法相。是名法相。\n 第三十二品 应化非真分  须菩提。若有人以满无量阿僧祗世界七宝持用布施。若有善男子。善女人发菩提心者。持于此经。乃至四句偈等。受持读诵。为人演说。其福胜彼。云何为人演说。不取于相。如如不动。何以故。一切有为法。如梦幻泡影。如露亦如电。应作如是观。佛说是经已。长老须菩提。及诸比丘。比丘尼。优婆塞。优婆夷。一切世间天人阿修罗。闻佛所说。皆大欢喜。信受奉行。\n ","description":"","id":1,"section":"佛","tags":["金刚般若波罗蜜经","金刚经","性功","mp3"],"title":"金刚般若波罗蜜经","uri":"https://siteofen.github.io/zh/%E4%BD%9B/%E9%87%91%E5%88%9A%E7%BB%8F/"},{"content":"金刚萨埵心咒  嗡 ōng 班bān 札（尔）zhā er 萨sa 垛duǒ 吽hōng\n嗡班札尔萨垛吽\n嗡班杂（儿）萨垛吽\n 金刚萨埵百字明  Your browser does not support the audio element.\n  嗡　班　札　拉　萨　埵　萨　玛　呀\n玛　奴　巴　拉　呀\n班　杂　拉　萨　埵　喋　诺　巴\n地　叉　则　桌　美　巴　哇\n速　埵　卡　唷　美　巴　哇\n速　波　卡　唷　美　巴　哇\n阿　奴　拉 多　美　巴　哇\n萨　尔　哇　悉　地　美札　呀　哇\n萨　尔　哇　嘎　尔　玛　速　杂　美　也\n积　当　希　里　呀　咕　如　吽\n哈　哈　哈　哈　霍　巴　嘎　问\n萨　尔　哇　达　他　嘎　达　班　杂\n玛　美　面　杂　班　札　巴 哇　玛　哈\n萨　玛　呀　萨　埵\n Vajrasattva 100-Syllable Mantra  OM BENZA SATTO SAMAYA\nMANU PALAYA\nBENZA SATTO TENOPA\nTISHTA DRIDHO ME BHAWA\nSUTO KHAYO ME BHAWA\nSUPO KAHYO ME BHAWA\nANU RAKTO ME BHAWA\nSARWA SIDDHI ME PRAYATSA\nSARVA KARMA SUTSA ME\nCHITAM SHRIYAM KURU HUM HA HA HA HA HO BHAGAWAN\nSARVA TATHAGATA\nBENZA MAME MUNTSA BENZA BHAWA MAHA\nSAMAYA SATTVA AH HUM PHEY\n  ","description":"","id":2,"section":"佛","tags":["金刚萨埵百字明","金刚萨埵","mp3"],"title":"金刚萨埵百字明","uri":"https://siteofen.github.io/zh/%E4%BD%9B/%E9%87%91%E5%88%9A%E8%90%A8%E5%9F%B5%E7%99%BE%E5%AD%97%E6%98%8E/"},{"content":"香赞  炉香乍爇　法界蒙薰\n诸佛海会悉遥闻　随处结祥云\n诚意方殷　诸佛现全身\n南无香云盖菩萨摩诃萨(三遍)\n 净口业真言  唵，修利修利，摩诃修利，修修利，萨婆诃。\nōng，xiū lì xiū lì，mó hē xiū lì，xiū xiū lì，sà pó hē。\n 净意业真言  唵，嚩日啰怛诃贺斛。\nōng，wá zhì là dá hē hè hōng。\n 净身业真言  唵，修多唎，修多唎，修摩唎，修摩唎，娑婆诃。\nōng，xiū duō lì，xiū duō lì，xiū mó lì，xiū mó lì，suō pó hē。\n 开经偈  无上甚深微妙法，\n百千万劫难遭遇。\n我今见闻得受持，\n愿解如来真实义。\n 忏悔文  往昔所造诸恶业，\n皆由无始贪瞋痴，\n从身语意之所生，\n一切我今皆忏悔。\n  罪从心起将心忏，\n心若灭时罪亦亡，\n心亡罪灭两俱空，\n是则名为真忏悔。\n 赞观音文  南无过去正法明如来，现前观世音菩萨。\n成妙功德，具大慈悲。\n于一身心，现千手眼。照见法界，护持众生。\n令发广大道心，教持圆满神咒。\n永离恶道，得生佛前。\n无间重愆 qiān， 缠身恶疾，莫能救济，悉使消除。\n三昧辩才，现生求愿，咸令果遂，决定无疑。\n能使速获三乘，早登佛地。威神之力，叹莫能穷。\n故我一心求哀护持十方三世一切佛，一切菩萨摩诃萨 摩诃般若波罗密。\n 发愿文 （出自《大悲心陀罗尼经》中观世音菩萨开示：“欲诵持者。于诸众生起慈悲心。先当从我发如是愿。”）\n 稽首观音大悲主(一扣首)，愿力宏深相好身。\n千臂庄严普护持，千眼光明遍观照。\n真实语中宣密语，无为心内起悲心。\n速令满足诸希求，永使灭除诸罪业。\n龙天圣众同慈护，百千三昧顿熏修。\n受持身是光明幢，受持心是神通藏。\n洗涤尘劳愿济海，超证菩提方便门。\n我今称颂誓皈依，所愿从心悉圆满(一扣首)。\n  南无大悲观世音 , 愿我速知一切法\n南无大悲观世音 , 愿我早得智慧眼\n南无大悲观世音 , 愿我速度一切众\n南无大悲观世音 , 愿我早得善方便\n南地大悲观世音 , 愿我速乘般若船\n南无大悲观世音 , 愿我早得越苦海\n南无大悲观世音 , 愿我速得戒定道\n南无大悲观世音 , 愿我早登涅磐山\n南无大悲观世音 , 愿我速会无为舍\n南无大悲观世音 , 愿我早同法性身\n  我若向刀山 , 刀山自摧折\n我若向火汤 , 火汤自消灭\n我若向地狱 , 地狱自枯竭\n我若向饿鬼 , 饿鬼自饱满\n我若向修罗 , 恶心自调伏\n我若向畜生 , 自得大智慧\n 菩提心四弘誓愿  众生无边誓愿度\n烦恼无尽誓愿断\n法门无量誓愿学\n佛道无上誓愿成\n南无大慈大悲救苦救难广大灵感有求必应观世音菩萨（十声）\n南无阿弥陀佛（十声）\n 大悲咒（半小时） （请站起来 转身向上）\n 南无、喝啰怛那、哆啰夜耶，南无、阿唎耶，婆卢羯帝、烁钵啰耶，菩提萨埵婆耶，摩诃萨埵婆耶，摩诃、迦卢尼迦耶，唵，萨皤啰罚曳，数怛那怛写，南无、悉吉栗埵、伊蒙阿唎耶，婆卢吉帝、室佛啰楞驮婆，南无、那啰谨墀，醯利摩诃、皤哆沙咩，萨婆阿他、豆输朋，阿逝孕，萨婆萨哆、那摩婆萨哆，那摩婆伽，摩罚特豆。怛侄他。唵，阿婆卢醯。卢迦帝。迦罗帝。夷醯唎。摩诃菩提萨埵，萨婆萨婆。摩啰摩啰，摩醯摩醯、唎驮孕。俱卢俱卢、羯蒙。度卢度卢、罚阇耶帝。摩诃罚阇耶帝。陀啰陀啰。地唎尼。室佛啰耶。遮啰遮啰。摩么罚摩啰。穆帝隶。伊醯伊醯。室那室那。阿啰参、佛啰舍利。罚沙罚参。佛啰舍耶。呼嚧呼嚧摩啰。呼嚧呼嚧醯利。娑啰娑啰，悉唎悉唎。苏嚧苏嚧。菩提夜、菩提夜。菩驮夜、菩驮夜。弥帝唎夜。那啰谨墀。地利瑟尼那。婆夜摩那。娑婆诃。悉陀夜。娑婆诃。摩诃悉陀夜。娑婆诃。悉陀喻艺。室皤啰耶。娑婆诃。那啰谨墀。娑婆诃。摩啰那啰。娑婆诃。悉啰僧、阿穆佉耶，娑婆诃。娑婆摩诃、阿悉陀夜。娑婆诃。者吉啰、阿悉陀夜。娑婆诃。波陀摩、羯悉陀夜。娑婆诃。那啰谨墀、皤伽啰耶。娑婆诃。摩婆利、胜羯啰夜。娑婆诃。南无、喝啰怛那、哆啰夜耶，南无、阿唎耶。婆嚧吉帝。烁皤啰夜。娑婆诃。唵，悉殿都。漫多啰。跋陀耶，娑婆诃。\n 六字大明咒(option)  唵(ong) 嘛(ma) 呢(ni) 叭(bei) 咪(mei) 吽(hong)\n 三皈依  皈依佛，两足尊。\n皈依法，离欲尊。\n皈依僧，众中尊。\n皈依佛，不堕地狱。\n皈依法，不堕饿鬼。\n皈依僧，不堕旁生。\n  自皈依佛，当愿众生，体解大道，发无上心。\n自皈依法，当愿众生，深入经藏，智慧如海。\n自皈依僧，当愿众生，统理大众，一切无碍，和南圣众。\n 回向偈  文殊师利勇猛智\n普贤慧行亦复然\n我今回向诸善根\n随彼一切常修学\n  三世诸佛所称叹\n如是最胜诸大愿\n我今回向诸善根\n为得普贤殊胜行\n  愿生西方净土中，九品莲花为父母。\n花开见佛悟无生，不退菩萨为伴侣。\n 补阙真言  南谟喝啰怛那，哆啰夜耶。\n佉啰佉啰。俱住俱住。\n摩啰摩啰。虎啰，吽。贺贺，\n苏怛拏，吽。泼抹拏，娑婆诃。(三遍)\n补阙真言注音：\nnā mó hē là dá nuo，duō là yè yē。\nqié là qié là。jù zhù jù zhù。\nmó là mó là。hǔ là，hōng。hè hè，\nsū dá ná，hōng。pō mò nuo，suō pó hē。\n 补阙圆满真言  唵，呼嚧呼嚧，社曳穆契，娑诃。(三遍)\nōng，hū lú hū lú，shè ye mù qi，suō hē。\n 南无大悲观世音菩萨(十遍) ","description":"","id":3,"section":"佛","tags":["大悲咒","早晚课"],"title":"大悲咒","uri":"https://siteofen.github.io/zh/%E4%BD%9B/%E5%A4%A7%E6%82%B2%E5%92%92/"},{"content":"太上玄门日诵早晚课 玄门日诵早课 上坛行教一体同观 依上和音功德无量\n澄清韵 琳琅振响。十方肃清。河海静默。山岳吞云。万灵镇伏。招集群仙。\n天无氛秽。地无妖尘。冥慧洞清。大量玄玄也。\n大罗三宝天尊（三称）\n吊挂 真心清静道为宗。譬彼中天宝月同。净扫迷云无点翳。一轮光满太虚空。\n上药身中神炁精。人人具足匪亏盈。能知混合回风道。金鼎黄芽日日生。\n香供养常清常静天尊 一柱真香本自然 黄庭炉内起祥烟。空中结就浮云篆 上祝当今寿万年。\n道场众等。人各恭敬。恭对道前。诵经如法。\n提纲 群仙朝上帝。元始降洪恩。大众登宝殿齐祝庆。讽诵太上经\n大罗三宝天尊\n净心神咒 太上台星。应变无停。驱邪缚魅。保命护身。智慧明净。\n心神安宁。三魂永久。魄无丧倾。\n净口神咒 丹朱口神。吐秽除氛。舌神正伦。通命养神。罗千齿神。\n却邪卫真。喉神虎贲。炁神引津。心神丹元。令我通真。\n思神炼液。道炁常存。\n净身神咒 灵宝天尊。安慰身形。弟子魂魄。五脏玄冥。青龙白虎。队仗纷纭。\n朱雀玄武。侍卫我真。\n安土地神咒 元始安镇。普告万灵。岳渎真官。土地祗灵。左社右稷。不得妄惊。\n回向正道。内外澄清。各安方位。备守家坛庭。太上有命。搜捕邪精。\n护法神王。保卫诵经。皈依大道。\n元亨利贞。\n净天地神咒 天地自然。秽炁分散。洞中玄虚。晃朗太元。八方威神。使我自然。\n灵宝符命。普告九天。干囉怛那。洞罡太玄。斩妖缚邪。赦鬼万千。\n中山神咒。元始玉文。持诵一遍。却病延年。按行五岳。八海知闻。\n魔王束首。侍卫我轩。凶秽消散。道炁常存。\n祝香神咒 道由心学。心假香传。香焚玉炉。心存帝前。真灵下盼。仙旆临轩。\n令臣关告。径达九天。\n金光神咒 天地玄宗。万炁本根。广修亿劫。证吾神通。三界内外。惟道独尊。\n体有金光。覆映吾身。视之不见。听之不闻。包罗天地。养育群生。\n受持万遍。身有光明。三界侍卫。五帝司迎。万神朝礼。役使雷霆。\n邪妖丧胆。精怪忘形。内有霹雳。雷神隐名。洞慧交彻。五炁腾腾。\n金光速现。覆护真人。\n玄蕴咒 云篆太虚。浩劫之初。乍遐乍迩。或沉或浮。五方徘徊。一丈之余。\n天真皇人。按笔乃书。以演洞章。次书灵符。元始下降。真文诞敷。\n昭昭其有。冥冥其无。\n沉疴能自痊。尘劳溺可扶。幽冥将有赖。由是升仙都。\n太上老君说常清静经 老君曰。大道无形。生育天地。大道无情。运行日月。大道无名。长养万物。吾不知其名。强名曰道。\n夫道者。有清有浊。有动有静。天清地浊。天动地静。男清女浊。男动女静。降本流末。而生万物。清者浊之源。动者静之基。人能常清静。天地悉皆归。夫人神好清。而心扰之。人心好静。而欲牵之。常能遣其欲。而心自静。澄其心而神自清。自然六欲不生。三毒消灭。所以不能者。为心未澄。欲未遣也。能遣之者。内观其心。心无其心。外观其形。形无其形。远观其物。物无其物。三者既悟。唯见于空。观空亦空。空无所空。所空既无。无无亦无。无无既无。湛然常寂。寂无所寂。欲岂能生。欲既不生。即是真静。真常应物。真常得性。常应常静。常清静矣。如此清静。渐入真道。既入真道。名为得道。虽名得道。实无所得。为化众生。名为得道。能悟之者。可传圣道。\n老君曰。上士无争。下士好争。上德不德。下德执德。执着之者。不名道德。众生所以不得真道者。为有妄心。既有妄心。即惊其神。既惊其神。即着万物。既着万物。即生贪求。即生贪求。即是烦恼。烦恼妄想。忧苦身心。便遭浊辱。流浪生死。常沉苦海。永失真道。真常之道。悟者自得。得悟道者。常清静矣。\n仙人葛翁曰。吾得真道。曾诵此经万遍。此经是天人所习。不传下士。吾昔受之于东华帝君。东华帝君受之于金阙帝君。金阙帝君受之于西王母。西王母皆口口相传。不记文字。吾今于世。书而录之。上士悟之。升为天官。中士修之。南宫列仙。下士得之。在世长年。游行三界。升入金门。\n左玄真人曰。学道之士。持诵此经者。即得十天善神。拥护其神。然后玉符保神。金液炼形。形神俱妙。与道合真。\n正一真人曰。人家有此经。悟解之者。灾障不干。众圣护门。神升上界。朝拜高尊。功满德就。相感帝君。诵持不退。身腾紫云。\n太上老君说常清静经\n太上洞玄灵宝升玄消灾护命妙经 稽首皈依众妙道。志心恭敬二玄真。今运一心心所议。粗识此经经所因。\n空色色空无有性。有无无有色空均。慧风出自天尊力。扫除心界不遗尘。\n惟愿神光常拥护。证明今日守心人。今日守心何所证。不失凡身得道身。\n尔时。\n元始天尊。在七宝林中。五明宫内。与无极圣众。俱放无极光明。照无极世界。观无极众生。受无极苦恼。宛转世间。轮回生死。漂浪爱河。流吹欲海。沉滞声色。迷惑有无。无空有空。无色有色。无无有无。有有无有。终始暗昧。不能自明。毕竟迷惑。\n天尊告曰。汝等众生。从不有中有。不无中无。不色中色。不空中空。非有为有。非无为无。非色为色。非空为空。空即是空。空无定空。色即是色。色无定色。即色是空。即空是色。若能知空不空。知色不色。名为照了。始达妙音。识无空法。洞观无碍。入众妙门。自然解悟。离诸疑网。不着空见。清静六根。断诸邪障。我即为汝。说是妙经。名曰护命。济度众生。传教世间。流通读诵。即有飞天神王。破邪金刚。护法灵童。救苦真人。金精猛兽。各百亿万众。俱侍卫是经。随所拥护。捍厄扶衰。度一切众生。离诸染着。\n尔时。\n天尊即说偈曰。\n视不见我。听不得闻。离种种边。名为妙道。\n太上洞玄灵宝升玄消灾护命妙经\n太上灵宝天尊说禳灾度厄真经 尔时。\n天尊在禅黎国土。与大道真仙。万万大千神。诸天尊。及诸天龙鬼神。尽来集会。受吾约束。世间若有善男子。善女人。或有年灾月厄。游城赤鼠之厄。天罗地网之厄。命穷算尽之厄。疾病缠绵之厄。落水波涛之厄。虎狼阮蛇之厄。水火盗贼刀兵生产之厄。山林树木社稷之厄。土石桥梁之厄。毒药咒诅之厄。惟愿今对\n玉皇天尊。大道真圣。忏悔解禳。度脱身中灾厄。一一解散。勿为留难。敕诸天神王。并降圣力道力。承斯经力恩力。卫护弟子受持。念诵此经以后。解禳阳九百六之灾。三衰八难。九横五苦之厄。如求如愿。所履平安。出入行藏。所求利益。所愿遂心。于是众等。闻说此经。皆大欢喜。信受奉行。\n太上灵宝天尊说禳灾度厄真经\n高上玉皇心印妙经 上药三品。神与炁精。恍恍惚惚。杳杳冥冥。存无守有。顷刻而成。回风混合。百日功灵。默朝上帝。一纪飞升。智者易悟。昧者难行。履践天光。呼吸育清。出玄入牝。若亡若存。绵绵不绝。固蒂深根。人各有精。精合其神。神合其炁。炁合体真。不得其真。皆是强名。神能入石。神能飞形。入水不溺。入火不焚。神依形生。精依炁盈。不凋不残。松柏青青。三品一理。妙不可听。其聚则有。其散则零。七窍相通。窍窍光明。圣日圣月。照耀金庭。一得永得。自然身轻。太和充溢。骨散寒琼。得丹则灵。不得则倾。丹在身中。非白非青。诵持万遍。妙理自明。\n高上玉皇心印妙经\n玉清宝诰至心皈命礼 三界之上。梵炁弥罗。上极无上。天中之天。郁罗萧台。玉山上京。渺渺金阙。森罗净泓。玄元一炁。混沌之先。宝珠之中。玄之又玄。开明三景。化生诸天。亿万天真。无鞅数众。旋斗历箕。回度五常。巍巍大范。万道之宗。大罗玉清。虚无自然。至真妙道。元始天尊。\n上清宝诰至心皈命礼 居上清境。号灵宝君。祖劫化生。九万九千余梵炁。赤书焕发。六百六十八真文。因混沌赤文。而开九霄。纪元洞玉历而分五劫。天经地纬。巍乎造化之宗。枢阴机阳。卓尔雷霆之祖。大悲大愿。大圣大慈。玉宸道君。灵宝天尊。\n太清宝诰至心皈命礼 随方设教。历劫度人。为皇者师。帝者师。王者师。假名易号。立天之道。地之道。人之道。隐圣显凡。总千二百之官君。包万亿重之梵炁。化行今古。着道德凡五千言。主握阴阳。命雷霆用九五数。大悲大愿。大圣大慈。太上老君。道德天尊。\n玉帝宝诰至心皈命礼 太上弥罗无上天。妙有玄真境。渺渺紫金阙。太微玉清官。无极无上圣。廓落发光明。寂寂浩无宗。玄范总十方。湛寂真常道。恢漠大神通。玉皇大天尊。玄穹高上帝。\n天皇宝诰至心皈命礼。 紫微宸极。勾陈天宫。九光宝苑之中。五炁玄都之上。体元皇而佐司玄化。总两极而共理三才。主持兵革之权衡。广推大德。统御星辰之缠次。毋失常经。上象巍峨。真元恢漠。大悲大愿。大圣大慈。勾陈上宫。天皇大帝。\n星主宝诰志心皈命礼 大罗天阙。紫微星宫。尊居北极之高。位正中天之上。法号金轮炽盛。道称玉斗玄尊。璇玑玉衡齐七政。总天经地纬。日月星宿约四时。行黄道紫垣。万象宗师。诸天统御。大悲大愿。大圣大慈。万星教主。无极元皇。中天紫微。北极大帝。\n后土宝诰至心皈命礼 九华玉阙。七宝皇房。承天禀命之期。主执阴阳之柄。道推尊而含弘光大。德数蓄于柔顺利贞。效法昊天。根本育坤元之美。流形品物。生成施母道之仁。岳渎是依。山川咸仗。大悲大愿。大圣大慈。承天效法。后土皇地祗。\n南极宝诰至心皈命礼 高上神霄府。凝神焕照宫。会元始祖炁以分真。应妙道虚无而开化。位乎九霄之上。统理诸天。总乎十极之中。宰制万化。宣金符而垂光济苦。施惠泽而覆育兆民。恩溥乾元。仁敷浩劫。大悲大愿。大圣大慈。玉清真王。南极长生大帝。统天元圣天尊。\n北五祖宝诰志心皈命礼 大道开先。玄元阐化。教垂今古。谥号东华。接汉室之将军。隐终南而仙契。过化每超于劫运。示现长在于尘寰。启唐朝之英贤。悟神仙之秘诀。飞剑货药。警化无方。金廷丞相之高标。宝印力辞之勇诀。霞裾上陟。南北统宗。天复挺于人豪。道遍通于四海。发金莲之七朵。演仙派于十方。长生理被于古今。玄妙天垂于率土。恢弘至道。广度愚迷。慈悲济苦。全真祖师。东华紫府。辅元立极大道帝君。正阳开悟。传道垂教帝君。纯阳演正。警化孚佑帝君。海蟾明悟。弘道纯佑帝君。重阳全真。开化极辅帝君。五祖阐道天尊。\n南五祖宝诰志心皈命礼 明真正道。行化南天。九皇降迹于天台。一脉溶通于刘祖。采琼花之仙异。着悟道之丹书。道付杏林。不日还元之编集。法通鸡足。俞琰丹髄之书成。真人挺出惠州。信地悟超神仙。刀圭入口。神化无方。施雷雨于掌中。苏生民于世外。德彰南海。获琼玉之英标。道遍遐荒。饫法言之灵妙。龙虎罗浮之迹。武夷玉隆之书。过化多方。真文备着。为群仙之首冠。集前代之范模。誓愿宏深。慈悲仁圣祖师。悟真紫阳真人。杏林翠玄真人。道光紫贤真人。泥丸翠虚真人。琼管紫清真人。五祖藏道天尊。\n七真宝诰志心皈命礼 道先一炁。世显七真。悟五行不到之言。得九转还丹之诀。甘泉润物。变朽回春。金骨仙姿。得四言而契道。卫州变化。坐十载以成真。壁间墨迹以非凡。雪竹月松之姿异。三井有多生之记。一时着显化之功。磻溪六年。龙门七载。道功备而名闻时主。丹符锡而掌握神仙。石上谈玄。空中飞盖。元主屡宣而问道。甘霖刻日以济民。早穷易道之言。晚造神仙之诀。卦图斯演。至道大成。清静散人。探玄得道。蓬莱仙路。亿劫独持。慈悲救苦。全真祖师。丹阳抱一。无为普化真君。长真凝神。玄静蕴德真君。长生辅化。宗玄明德真君。长春全德。神化明应主教真君。玉阳体玄。广慈普度真君。太古广宁。通玄妙极真君。清静渊真。玄虚顺化元君。七真演化天尊。\n普化宝诰至心皈命礼 九天应元府。无上玉清王。化形而满十方。谈道而趺九风。三十六天之上。阅宝笈考琼书。千五百劫之先。位上真权大化。手举金光如意。宣说玉枢宝经。不顺化作微尘。发号疾如风火。以清静心而弘大愿。以智慧而伏诸魔。总司五雷。运心三界。群生父。万灵师。大圣大慈。至皇至道。九天应元雷声普化天尊。\n人心皆散乱。一念便纯真。欲求无上道。大众转天尊\n九天应元雷声普化天尊。\n中堂赞 向来诵经。念念存诚。千真拱听。万圣通灵。应元合炁。\n普化分形。九天有命。三界遵行。消灾忏罪。请福延生。\n功圆行满。大道证明。\n向来诵经。念念存诚。千真拱听。万圣通灵。应元合炁。普化分形。九天有命。三界遵行。消灾忏罪。请福延生。功圆行满。大道登明。\n祝圣文 伏以黄冠羽服。神居云水之乡。宝篆仙经。诚答乾坤之德。\n小心翼翼。大德昭昭。炉焚真香。致恭上启三清道祖。十极高真。万象森罗。二仪列宿。诸天诸地。诸山诸水。亿圣千真。群仙众职。玄门启教。演派师真。皇坛有祷。无鞅仙灵。是日朝元真宰。当令神员。城隍社令。管界正神。捧香散花。金童玉女。值坛功曹。符使传诚。引奏仙官。云空过往。察访神明。经坛主职。护法威灵。悉仗真香。普同供养。以今奏为中华人民共和国省府县都图土地界下观焚修弟子兹者恭逢天运年月日吉旦良辰。集众清流。登临宝殿。奉演仙经。持诵圣号。上祝\n当今民主圣寿。嵩呼众万岁三嵩呼万万岁。三声嵩呼。永祝南山之寿。\n一炷清香。齐瞻北极之尊。惟愿华图巩固。民道遐昌。万国共和。\n普天永庆。三教兴隆。法轮常转。宰辅官僚。高迁品位。时和岁稔。五谷丰登。风调雨顺。物阜民安。十方善信。福寿多增。老安少怀。灾消福长。功名遂意。嗣息繁昌。光烛九幽。先亡受度。所求皆应。如是遂心。仍求在会弟子。修真有分。进道无魔。下祈亿劫宗亲。厯代师资父母。六道四生。蜎飞蠢动。惟愿闻经听法。离苦登真。各仗良因，均沾利益。再祈山门鼎盛。香火绵延。坛越皈依。道侣芬芳。二六时中。常居清静。一切之中。均祈默佑。再伸称念\n太平护国天尊。玄都万寿天尊。\n常清常静天尊。不可思议功德。\n邱祖忏文 经功浩力不思意。回向十方诸圣众。\n愿见真心求忏悔。河沙罪障悉消除。\n忏悔众等。自从曩劫。乃至今生。假火风地水以成形。恋香味色声而触法。贪嗔嫉妒。恶口妄言。杀盗邪淫恣情纵欲。逆辱父母。悖负君师。不敬天地神祗。呵风骂雨。不信罪福因果。昧理欺心。遂致报对升沉。轮回辗转。受诸苦恼。无有休停。皆由一念之差。障迷自性。妄认六尘之幻。沉溺爱河。今而既获人身。叨亲正教。岂非千生庆幸。一旦遭逢。自合省心。早求度世。若夫似前流荡。毕竟迷失本来。一堕冥途。化为异类。\n是故思沉沦苦。发清净心。皈奉圣真。特求忏悔。丐怜愚昧。原赦罪愆。解释报冤。蠲消魔障。所觊命逢昌运。名注丹台。际遇真师。亲闻至道。精修妙行。增长善芽。尽节玄门。怡神真境。他日运应灭度。自性不致昏迷。径生十善之家。能通宿命。还证上乘之道。承侍虚皇。尚\n愿。国安民丰。时和岁稔。愿。真风丕阐。道化兴行。\n愿。凶恶化贤。邪魔归正。愿。兵刑罔措。囹圄空闲。\n愿。沉滞升迁。冤仇和释。愿。参玄学者。悟道成真。\n愿。历劫宗亲。俱皆超度。愿。历世师友。同证真常。\n愿。所有眷缘。增崇福慧。愿。所伤物命。早生人天。\n愿。绝食荤酒。不相杀害。愿。持身端正。不履邪淫。\n愿。悉破悭贪。永除险峻。愿。言无狂妄。行贵真诚。\n愿。溺己饶人。潜忍仇怒。愿。慈心下气。恭敬一切。\n愿。不堕边夷。不随邪见。愿。结交仙友。栖入清流。\n愿。智慧开明。神通恢廓。愿。广行方便。普济群生。\n愿。永断执迷。成归至道。\n尘劫有尽。我愿无穷（三重）。\n端望 帝真。曲垂济度。皈命神谢。\n无上虚皇。至真三宝。\n一者一人有庆。二者二景齐明。三者三农乐业。四者四序和平。\n五者五祠巩固。六者六合澄清。七者七星临照。八者八节安宁。\n九者九泉开泰。十者十类生成。\n十一者福留善信。十二者大道兴行。\n一切神光普照。一切众圣留恩。一切有情赖善。一切正果成真。\n普天均乐。四海同春。\n闻经以后。罪灭福生（三重）。\n小赞 诵经功德。不可思议。诸天诸地转灵机。皇王寿天齐。\n大道慈悲。万化乐雍熙。\n向来礼念诸功德。全赖慈悲为主盟。仰瞻仙仗隐空玄。法部真灵常拥护。\n灵官咒（仰启咒） 仰启神威豁落将。都天纠察大灵官。火车三五大雷公。受命三清降鬼崇。\n手执金鞭巡世界。身披金甲显威灵。绿靴风带护身形。双目火睛耀天地。\n顷刻三天朝上帝。须臾九地救生灵。银牙凤嘴将三千。虎首貔貅兵百万。\n走火行风前后卫。穿山破石捉妖精。祈晴祷雨济世问。附体圆光通事意。\n治病驱邪如电闪。收瘟摄毒伏群魔。飞腾云雾遍虚空。号令雷霆轰霹雳。\n三界大魔皆拱手。十方外道悉皈依。弟子启请望来临。大赐雷威加拥护。\n太乙雷声应化天尊。\n土地咒 经坛此间土地。神之最灵。升天达地。出幽入冥。为吾关奏。不得留停。有功之日。名书上清。\n结经偈 向来诵经功德上奉高真。下保存平安。赐福消灾。同赖善功。证无上道。\n一切信礼。志心称念。\n常清常静天尊。不可思议功德。\n三皈依志心皈命礼。\n无上道宝。当愿众生。常侍天尊。永脱轮回。\n无上经宝。当愿众生。生生世世。得闻正法。\n无上师宝。当愿众生。学最上乘。不落邪见。\n玄门日诵早课终\n 化 唵吽吒唎生天而去 早用 斗水 晚用 斗火\n結齋咒\n斋供已毕各发诚心勇猛精进证圣成真志心称念\n福生无量天尊不可思议功德\n中华人民共和国 丙申年冬\n湖南张家界市慈利黄中宫印\n","description":"","id":4,"section":"道","tags":["早晚课","早课"],"title":"道家早课","uri":"https://siteofen.github.io/zh/%E9%81%93/%E6%97%A9%E8%AF%BE/"},{"content":"太上玄门日诵早晚课 玄门日诵晚课 步虚韵 大道洞玄虚。有念无不契。錬质入仙真。遂成金刚体。\n超度三界难。地狱五苦解。悉皈\n太上经。静念稽首礼。\n太上度人无量天尊\n吊挂 种种无名是苦根。苦根除尽善根存。但凭慧剑威神力。跳出轮回五苦门。\n道以无心度有情。一切方便是修真。若皈圣智圆通地。便是生天得道人。\n香供养太乙救苦天尊\n一炷真香烈火焚金童玉女上遥闻此香径达青华府奏启寻声求苦尊\n道场众等人各恭敬恭对道前诵经如法\n提纲 天尊妙难量。人天度众生。存亡皆利济。讽诵太上经。\n玄蕴咒 寂寂至无宗。虚峙劫仞阿。豁落洞玄文。谁测此幽遐。一入大乘路。孰计年劫多。\n不生亦不灭。欲生因莲花。超凌三界途。慈心解世罗。真人无上德。世世为仙家。\n太上洞玄灵宝救苦妙经 尔时\n救苦天尊遍满十方界。常以威神力。救拔诸众生。得离于迷途。众生不知觉。如盲见日月。我本太无中。拔离无边际。庆云开生门。祥烟塞死户。初发玄元始。以通祥感机。救一切罪。度一切厄。渺渺超仙源。荡荡自然清。皆承大道力。以伏诸魔精。空中何灼灼。名曰泥丸仙。紫云覆黄老。是名三宝君。还将上天炁。以制九天魂。救苦诸妙神。善见救苦时。天上混无分。天炁归一身。皆成自然人。自然有别体。本在空洞中。空洞迹非迹。遍体皆虚空。第一委炁立。第二顺炁生。第三成万法。第四生光明。天上三十六。地下三十六。太玄无边际。妙哉大洞经。皈命太上尊。能消一切罪。\n东方玉宝皇上天尊\n南方玄真万福天尊\n西方太妙至极天尊\n北方玄上玉宸天尊\n东北方度仙上圣天尊\n东南方好生度命天尊\n西南方太灵虚皇天尊\n西北方无量太华天尊\n上方玉虚明皇天尊\n下方真皇洞神天尊\n道言十方诸天尊。其数如沙尘。化行十方界。普济度天人。委炁聚功德。同声救罪人。罪人实可哀。我今说妙经。念诵无休息。归身不暂停。天堂享大福。地狱无苦声。火翳成清署。剑树化为骞。上登朱陵府。下入开光门。超度三界难。径上元始天。于是飞天神王。无鞅数众。瞻仰尊颜。而作颂曰。\n天尊说经教。接引于浮生。勤修学无为。悟真道自成。不迷亦不荒。无我亦无名。\n朗咏罪福句。万遍心垢清。\n尔时\n飞天神王。及诸仙众。说是颂毕。稽首天尊。奉辞而退。\n太上洞玄灵宝救苦妙经\n元始天尊说升天得道真经 尔时\n元始天尊。在大罗天上。玉京山中。为诸天仙众。说此生天得道真经。告诸仙曰。吾今为汝。略启身心。明宣道要。十方得道神仙。皆从此经修行。而通微奥。善男子。善女人。依凭斋戒。作是津梁。一切有为。显诸真路。体此法相。乃可受持。能屏众缘。永除染着。外想不入。内想不出。于正念中。乃得五脏清凉。六腑调泰。三百六十骨节之间。有诸滞碍。十恶之业。百八十烦恼之业。众苦罪源。悉皆除荡。即引太和真炁。注润身田。五脏六腑。心目内观真炁。所有清净光明。虚白朗耀。杳杳冥冥。内外无事。昏昏默默。正达无为。古今常存。总持静念。从兹解悟。道力资扶。法药相助。乃节饮食。驱遣鬼尸。安寂六根。静照八识。空其五蕴。证妙三元。得道成真。自然升度。尔时。诸天仙众。上禀天尊言。自从无始以来。至于今日。未闻如是。大乘经典。我等缘兹幸会。广及一切。道果圆明。而说偈曰。\n杳杳冥冥清静道。昏昏默默太虚踪。体性湛然无所住。色心都寂一真宗。\n元始天尊说升天得道真经。\n太上道君说解冤拔罪妙经。 尔时\n太上道君。与诸圣众。在八骞林下。七宝台中。罗列威仪。敷陈道要。怡神默坐。于玉京山。放七宝光明。照福堂地狱。见福堂之内。男女善人。快乐无为。逍遥自在。复见诸地狱之中。饿鬼穷魂。以日继夜。受种种苦恼。悉无人形。五体坏烂。饥餐猛火。渴饮镕铜。足履刀山。身负铁杖。遍体流血。悲号彻天。是时会中有一真人。名曰广信。从座而起。稽首前进。上禀道君曰。不审此辈穷魂。生有何咎。而受兹苦。\n道君曰。受诸罪者。在世之时。不敬三光。欺负神理。十恶五逆。不忠不仁。不慈不孝。毁伤物命。杀害众生。福尽寿终。当受斯苦。是时广信真人。心生哀悯。欲其济拔。幸望妙力威光。许令开度。伏蒙道君。垂赐金言。广设法要。为诸众生。演说是经。名曰解冤拔罪。流布于世。利益存亡。若有善男子。善女人。一心专志。入静持斋。焚香行道。六时转念是经。吾当随愿。保佑其人。使宿世冤仇。乘福超度。幽魂苦爽。各获超升。真人广信。欢喜再拜。覼缕胜因。而作颂曰。\n伟哉大道君。常普无量功。舟楫生死海。\n济度超罗酆。罪对不复遇。福报与冥通。\n用神安可测。赞之焉能穷。\n是时广信真人。与诸圣众。闻法将毕。各各稽首皈依。信受奉行。\n太上道君说解冤拔罪妙经。\n斗姥宝诰志心皈命礼 西天竺国。大智光中。真空妙相法王师。无上玄元天母主。金光烁处。日月潜辉。宝杵旋时。鬼神失色。显灵踪于尘世。卫圣驾于阎浮。众生有难若称名。大士寻声来救苦。大悲大愿。大圣大慈。圣德巨光天后。摩利攴天大圣。圆明斗姥天尊。\n三官宝诰志心皈命礼 唯三圣人。乃一太极。普受浩劫家之命。鼎膺无量品之褒。紫微清虚洞阴。总领功过。赐福赦罪解厄。普济存亡。道冠诸天。恩覃三界。大悲大愿。大圣大慈。三元三品。三官大帝。三宫九府。应感天尊。\n玄天宝诰志心皈命礼 混元六天。传法教主。修真悟道。济度群迷。普为众生。消除灾障。八十二化。三教祖师。大慈大悲。救苦救难。三元都总管。九天游奕使。左天罡北极。右垣大将军。镇天助顺。真武灵应。福德衍庆。仁慈正烈。协运真君。治世福神。玉虚师相。玄天上帝。金阙化身。荡魔天尊。\n吕祖宝诰志心皈命礼 玉清内相。金阙选仙。化身为三教之师。掌法判五雷之令。黄粱梦觉。忘世上之功名。宝剑光辉扫人间之妖怪。四生六道。有感必敷。三界十方。无求不应。黄鹤楼头留圣迹。玉清殿内錬丹砂。存道于岩祠。显仙迹于云洞。阐法门之香火。为玄嗣之梯航。大悲大愿。大圣大慈。开山启教。灵应祖师。天雷上相。灵宝真人。纯阳演正。警化孚佑帝君。兴行妙道天尊。\n观音宝诰志心皈命礼 海中涌出普陀山。观音菩萨在其间。三根紫竹为伴侣。一支杨柳洒尘凡。\n鹦鹉含花来供养。龙女献宝宝千般。脚踏莲花千朵现。手执杨柳度众生。\n大悲大愿.大圣大慈。度大灵感。\n观世音菩萨。圆通自在天尊\n邱祖宝诰志心皈命礼 隐显莫测。抱道无穷。腹养黄芽。鼎飞白雪。体静潜而藏天地。心寂默而转乾坤。妙夺阴阳。玄超无极。授金丹之至诀。普度后人。演嗣系之传衍。玄裔万世。全真教祖。浩德恩师。大悲大愿。大惠大仁。\n祖师长春妙道。开玄宏道真人。广援普度天尊\n萨祖宝诰志心皈命礼 派流西蜀。迹显龙兴。施财合药济群生。积行累功修至道。授铁师之教旨。掌玉府之雷书。身披白衲伏魔衣。手执五明降鬼扇。代天宣化。咒枣书符。运风雷于咫尺之间。剪妖魔于斗罡之下。道参太极。位列先天。松筠野鹤任纵横。遐迩孤云常自在。方方阐教。为万法之宗师。处处开坛。作后人之模范。都天宗主。一元无上真君。玄风永振天尊。\n灵官宝诰志心皈命礼 先天主将。一炁神君。都天纠察大灵官。三界无私猛烈将。金睛朱髪。号三五火车雷公。凤嘴银牙。统百万貔貅神将。飞腾云雾。号令雷霆。降雨开晴。驱邪治病。观过错于一十二年。授命玉帝。积功勋于百千万种。誓佐祖师。至刚至勇。济死济生。方方阐教。处处开坛。豁落猛将。三五火车。太乙雷神应化天尊。\n救苦宝诰志心皈命礼 青华长乐界。东极妙严宫。七宝芳骞林。九色莲花座。万真环拱内。百亿瑞光中。玉清天宝尊。应化玄元始。浩劫垂慈济。大千甘露门。妙道真身。紫金瑞相。随机赴感。誓愿无边。大圣大慈。大悲大愿。十方化号。普度众生。亿亿劫中。度人无量。寻声赴感太乙救苦天尊。\n爱河千尺浪苦海万丈深欲免轮回苦大众转天尊\n寻声赴感太乙求苦天尊 青化妙严。慈相亿千。身居长乐。安座金莲。慧光无碍。照诸幽泉。\n甘露流润。遍洒空玄。朽骸枯骨。咸得光鲜。拔度沉溺。不滞寒渊。\n解厄真言 上请天官解天厄。地官解地厄。水官解水厄。五帝解五方厄。四圣解四时厄。南宸解本命厄。北斗解一切厄。于是七元君。大圣善通灵。济度诸厄难。超出苦众生。若有急告者。持诵保安平。尽凭生百福。咸契于五行。三魂得安健。邪魅不能停。五方降真炁。万福自来骈。长生超八难。皆由奉七星。生生身自在。世世保神清。善似光中影。应如谷里声。三元神共护。万圣眼同明。无灾亦无障。永保道心宁。\n报恩宝诰志心皈命礼 玄元应化。武曲分真。垂念我等众生。有相脱生父母。怀胎十月。乳哺三年。辛苦百千。殷勤寸念。怜我父母。日渐衰朽。我今持念平等。悉灭险峻贪嗔。礼帝为师。祈恩报本。愿我现在父母。福寿增延。过去宗祖。早得超生。大圣大慈。大仁大孝。八十二化。报恩教主。佑圣真武。治世福神。玉虚师相。玄天上帝。金阙化身。终劫济苦天尊。\n一愿风调雨顺。二愿五谷丰登。三愿皇王万岁。四愿国土清平。五愿民安物阜。\n六愿福寿康宁。七愿灾消祸散。八愿水火无侵。九愿聪明智慧。十愿学道成真。\n十一愿诸神拥护。十二愿亡者超升。\n一切飞禽走兽一切蝼蚁蛇虫一切冤家债主一切男女孤魂\n四生六道一切寒灵\n闻经听法早得超升\n小赞 青华教主。太乙慈尊。玉清应化显金身。\n大千甘露门。接引群生。永出爱河津。\n愿灭三障诸烦恼。愿得智慧心明了。\n普愿灾障悉消除。世世常行无上道。\n四恩三有均利益。十洲三岛任逍遥。\n回向四府众龙神。礼谢道经师三宝\n圆满功德福无边。风调雨顺民安乐。\n愿以此功德。普及于一切。诵经保平安。消灾增福寿。\n土地咒 经坛此间土地。神之最灵。升天达地。出幽入冥。\n为吾关奏。不得留停。有功之日。名书上清。\n向来晚堂。诵经功德。上奉高真。下保平安。赐福消灾。同赖善功。证无上道。一切信礼。志心称念。\n十方太乙救苦天尊。不可思议功德。\n三皈依志心皈命礼\n无上道宝。当愿众生。超脱一切。住最上乘。\n无上经宝。当愿众生。深明经藏。神通莫测。\n无上师宝。当愿众生。太上授首。成大仙道。\n供养咒 供养三天教主。清净法身。满空圣众。无量群真。黍米一粒。云厨宝鼎。烹为法馔。异香满空。光被十方。照临大众法界人天。普同供养。志心称念\n香厨妙供天尊。不可思议功德\n一粒佳谷。一滴清泉。不忍自食。施于孤魂。\n受吾供者。皆赖道恩。惟道惟灵。觉性长存。\n汝等孤魂众。吾今施于供。\n一粒遍十方。河沙神鬼用。\n生天得道天尊\n 化 唵吽吒唎生天而去 早用 斗水 晚用 斗火\n結齋咒\n斋供已毕各发诚心勇猛精进证圣成真志心称念\n福生无量天尊不可思议功德\n中华人民共和国 丙申年冬\n湖南张家界市慈利黄中宫印\n","description":"","id":5,"section":"道","tags":["早晚课","晚课"],"title":"道家晚课","uri":"https://siteofen.github.io/zh/%E9%81%93/%E6%99%9A%E8%AF%BE/"},{"content":"\r00 序.txt\r01 天心第一.txt\r02 元神识神第二.txt\r03 回光守中第三.txt\r04 回光调息第四.txt\r05 回光差谬第五.txt\r06 回光证验第六.txt\r07 回光活法第七.txt\r08 逍遥诀第八.txt\r09 百日立基第九.txt\r10 性光识光第十.txt\r11 坎离交媾第十一.txt\r12 周天第十二.txt\r13 劝世歌第十三.txt\r回光守中第三｜坤篇｜修订版201806.txt\r回光调息第四｜地篇｜修订版201807.txt\r太乙金华宗旨 文-张至顺.txt\r太乙金华宗旨-八篇.txt\r张至顺真人讲《太乙金华宗旨 · 元神识神》上篇 .txt\r总结.txt\r","description":"","id":6,"section":"file","tags":["张至顺","太乙金华宗旨"],"title":"太乙金华宗旨-张至顺","uri":"https://siteofen.github.io/zh/file/%E5%A4%AA%E4%B9%99%E9%87%91%E5%8D%8E%E5%AE%97%E6%97%A8-%E5%BC%A0%E8%87%B3%E9%A1%BA/"},{"content":"道家丹经真伪杂陈，鱼目混珠，使读者不易辩认，即其修炼法诀，又不知何从。李道纯真人（宋末元初莹蟾子）将丹法分为三类：（一）（傍门九品）、（二）（渐法三乘）及（三）（最上一乘）三大类。\n在傍门九品中，又分（邪道）（外道）（傍门）三类，每类又分为上中下三品，共九品均为不入大道者。在渐法三乘中，以下乘为安乐法门，中乘为养命法门，上乘为延生法门。其最上一层才是无上至真妙道，虽其分别或有强调之处，但旨在为修炼者之有所警惕，兹分录于左：\n一、傍门九品 （甲）下三品丹法邪道 御女房中三峰采战，食乳对炉，女人为鼎，天癸为药，产门为生身处，精血为大丹头，铸雌雄剑，立阴阳炉，谓女子为纯阳，指月精为至宝，采而饵之，为一月一还。用九女为九鼎，为九年九返。令童男童女交合而采初精，取阴中黍米，为玄珠。至于金弄花弄金枪，七十二家接法，强兵战胜，出入，少出，九浅一深，如此邪谬，谓之泥水丹法。三百余条，此大乱之道也。乃下品之下法，邪道也。\n又有八十四家接法，三十六般采阴，用胞衣为紫河车，炼小便为秩石，食自己精为还元，揑尾闾为闭关。夫妇交合，使精不过，为无漏。采女精为红园子，或以五金八石，修炼为丸。令妇人食之，十月后产肉块，为至药采而食之。如此谬术，不欲尽举，约有三百余条，乃下品之中法，邪道也。\n又有诸品丹\n（这个字念ZAO，四声，是灶的异体字，与丹字相连）\n炉火烧热、五金八石、勾庚乾汞、点茅烧银、拨灰弄火，至于灵砂外药、三逊五假、金石草木、服饵之法，四百余条，乃下品之上，外道也。\n下三品共一千余条，贪淫嗜利者行之。\n（乙）中三品丹法，外道也。 休粮辟谷，忍塞食秽，服食椒术，晒背卧冰，日持一斋或清斋或食物多为奇特，饮酒不醉为微验。或减食为抽添或不食五味而食三白或不食烟火或饮酒食肉，不惜身命自谓无为。或翻江倒海，重重揑径，乃中品之下法，外道也。\n吞霞服气，采日月精华，吞星曜之光，服五方之气或采水火之气，或存思注想遨游九州岛为运用，或想身中二气，化为男女。象人门夫妇交媾之状，为和合。一切存想，种种虚妄，乃中品之中法，外道也。\n传受三皈五戒，看诵修习，传信法取，报应行考，赴取归程，归空十信，三际九接，瞻星斗或持不语或打勤劳，持守外功。以上有为，乃中品之上法，渐次此近通也。\n中三品一千余条，行之不怠，渐入佳境，特宜心。\n（丙）上三品丹法——傍门 定观鉴形，存思吐纳，摩抚消息，八段锦 六字咒 视顶门守脐蒂，吞津液，搅神水，或千口水为活，或指舌为赤龙，或擦身令热为火候，或一呵九摩求长生，或炼稠唾为真种子，或守丹田，或兜外肾，至于煮海观鼻，以津精涎沫，为药，乃上品之下法也。\n闭息行气，屈伸遵引，摩腰肾，守印堂，运双睛，摇夹脊，守脐轮，或以双睛为日月，或以眉间为玄关，或以叩齿为天门，或想元神，从顶门出入，或梦游仙境，或默朝上帝，或以昏沉为入定，或以数息为火候，或想心肾黑白二气，相交为既济，乃上品之中法也。\n搬精运气，三火归脐，调和五脏，十六观法，固守丹田，服中黄气，三田归还，补脑还精，双提金井，夹脊双关，掘固内视，重重搬运，乃上品之上法也。\n上三品一千余条，中士行之，亦可却病。\n（二）渐法三乘—安乐法门 （甲）下乘丹法—安乐法门 下乘者，以身心为鼎炉，精气为药物，心肾为水火，五脏为五行，肝肺为龙虎，精为真种子，以年月日时行火候，咽津灌溉为沐浴，耳目口为三要，肾前脐后为玄关，五行混合为丹成，此乃安乐之法。其中作用百余条，若能忘情亦可养命（与上三品稍同）作用处有别。\n（乙）中乘丹法—养命法门 中乘者，比乾坤为鼎器，坎离为水火，乌兔为药物，精神魂魄意为五行，身心为龙虎，气为真种子，一年寒暑为火候，法水灌溉为沐浴，下上内境不出，外境不入为固济，太渊、绛宫、精房为三要，泥丸为玄关，精神混合为丹成，此中乘养命之法。其中作数十条与下乘大同小异，若行之不怠亦可长生久住。\n（丙）上乘丹法—延生法门 上乘者，以天地为鼎炉，日月为水火，阴阳为化机，铅汞银砂土为五行，性情为龙虎，念为真种子，以心炼念为火候，息念为养火，含光为固济，降伏内魔为野战，身心意为三要，天心为玄关，情来归性为丹成，和气熏蒸为沐浴，乃上乘延生之道。其与中乘相似，作用处不同，亦有十余条，上士行之始终如一可证仙道。\n（三）最上一乘—无上至真之妙道 夫最上一乘无上至真之妙道也，以太虚为鼎，太极为炉，清静为丹基，无为为丹母，性命为铅汞，定慧为水火，窒欲惩忿为水火交，性情合一为金木并，洗心涤虑为沐浴，存诚定意为固济，戒定慧为三要，中为玄关，明心为应验，见性为凝集，三元混一为圣胎，性命打成一片为丹成，身外有身为脱胎，打破虚空为了当，此最上一乘之道。吉人可以行之，功满德隆直趋圆顿，形神俱妙与道合真。\nref\n学道必知：三乘丹法\n三乘丹法\n","description":"","id":7,"section":"道","tags":["三乘丹法","炁體源流","命功"],"title":"三乘丹法","uri":"https://siteofen.github.io/zh/%E9%81%93/%E4%B8%89%E4%B9%98%E4%B8%B9%E6%B3%95/"},{"content":"十二世纪，廓庵禅师著了一本名为《十牛图》的书，成为禅门中的至宝。他绘制了禅宗的《十牛图》，并以诗偈和散文加以评唱，形象地展现了由修行到证悟的体悟过程。\n一、寻牛：从来不失 何用追寻 第一寻牛，即寻求业已失散的心牛。所谓“心牛”，就是真实的自己，是生命的本体，也就是临济和尚所讲的无位真人，这一阶段是立志求道的阶段。\n不过，实际上心牛（无相的自己）从未失去。真人总是在我们的面门，在我们的眼、耳、鼻、舌、身、意中出入。仅仅由于缺乏正确的自觉，而与本来的自己疏远了。根本没有必要从外从他而求。只要照顾好自己脚下就行了。\n茫茫拨草去追寻，水阔山遥路更深；\n力尽身疲无处觅，但闻枫树晚蝉吟。\n著语：从来不失，何用追寻？由背觉以成疏，在向尘而遂失。家山渐远，歧路依差；得失炽然，是非蜂起！\n诗的意思很明了，在此不再复述。暂且谈一下著语大义。心牛从来就没有失去，哪里用得着去追寻？由于缺乏自觉以致与心牛疏远，在尘世的迷乱中心牛逐渐被淹没。离本来的自我愈来愈远，前路参差峻峨。于是得失之心愈盛，是非之争更烈。\n二、见迹：依经解义 阅教知踪 《十牛图》的第二图为见迹，只是发现了心牛的足迹。这是一个阅读经书禅典，谛聆师家教诲，理解佛教法理的阶段。\n通过这一阶段，从而知晓一切都是独立存在的，而它们却处于矛盾的统一之中；明白万物的客观与自我的主观是息息相关的存在；理解万法都是一个心牛的千变万化，即一切存在都是本来的自我的变体的禅的思想。\n不过，在这一阶段还无法弄清牛是白还是黑。所以，仍处在禅门之外，只是见到了踪迹而已。\n水边林下迹偏多，芳草离披见也么？\n纵是深山更深处，辽天鼻孔怎藏他？\n著语：依经解义，阅教知踪；明众器为一金，体万物为自己。正邪不辞，真伪奚分？未入斯门，权为见迹。\n在水边、林下、萋萋芳草中到处都有牛的足迹。那辽天的鼻孔，冲天的气势，纵是深山老林，也隐藏不住。\n著语大意跟上述大同小异。所谓“众器为一金，万物为自己”的表意为：金镯、金炉、金项链等器皿，林林总总，形态各异，都是金子制造的。所以宇宙间的万物都出于一体，都与自己合而为一。\n三、见牛：从声得入 见处逢源 《十牛图》的第三张图为见牛，即终于看到了真正的牛。\n闻物之音声、见物之形色，这一直接的感觉，引触了大死一番后的禅定境界，即身心安然统一的三昧之境，从而得以使大活现成之后的个体、有限、差别世界与整体、无限、平等的本源相遇。开眼一看，万物全非他物。在眼前，只见一头心牛。\n这时，才确切体认“自他不二，物我合一”的至理。由此亦可清楚地看到知与悟的巨大差别。\n有一位和尚在劈柴禾时，听到一块干柴落地对发出的声音，顿时醒悟了。他作了一首禅偈：“扑落非他物，纵横不是尘。山河并大地，全露法王身。”\n意即掉落在地上的不是其他的什么东西，而是自他不二的无相的自己。纵横有别的万物并不是挡住本心之镜的明亮的灰尘，而是真如之相。山川河流以及宇宙天地。都是真理的表现。\n黄鹂枝上一声声，日暖风和岸柳青；\n只此更无回避处，森森头角画难成。\n著语：从声入得；见处逢源；六根门著著无差，动用中头头显露。水中盐味，色里胶青；眨上眉毛，非是他物。\n风和日丽，杨柳青青；河岸边的柳枝上，黄鹂在千呼万唤，啼啭不停，真是一派赏心悦目的风光啊！只见那岸边有一头高大的牛，牛角高耸，那种活泼之态，就是丹青妙手也难以画出。\n但见她处处显露，一样不差。从眼、耳、鼻、舌、身、意；到她的动作。仿佛水中的盐味，色里的胶青。表面一看不识真底，而实际上它的作用十分明显。你眨眨眉毛，睁眼看看，她并非他物，正是心牛。\n四、得牛：久埋郊外 今日逢渠 《十牛图》之四为得牛。光是看到了牛，还不能使牛成为自己的东西，所以必须用手紧紧攥住她。\n这头长期在妄想的原野放逐的心牛。虽然现在终于找到了，但是牛的野性犹存。她还十分留恋那美丽的烦恼的草原，环境的影响仍然很大。稍有疏漏。他又会跑走。所以有必要紧紧把住缰绳，牵着她的鼻子。\n古人说过：“见惑如破石可顿断，思惑如藕丝宜渐断。”（理须顿悟、事须渐修）也就是说，知性的困惑可以立刻割断，而情意的迷惑只有十分忍耐，慢慢地才能断除。因为见性悟道有深有浅，所以悟道后的修行是必不可缺少的。\n竭尽精神获得渠，心强力壮卒难除；\n有时才到高原上，又入烟云深处居。\n著语；久埋郊外，今日逢渠；由境胜以难追，恋芳丛而不已。顽心尚勇，野性犹存；欲得纯和，必加鞭挞。\n好不容易竭尽心智找到了牛，可她心强力壮，习性难改。有时才到清净的高原上，又急地逃进烟云深处。胜境牵引着她，她奔驰得那么快，难以追上，青青芳草地令她留恋不已，不思回返。要荡其顽心，净其野性，求得纯和之境，必须多加鞭挞，牢牢抓住她，驯化她的习性。\n五、牧牛：前思才起 后念相随 《十牛图》之五为牧牛，即小心放牧好这头手中牵着的牛。在悟道之后的修行中，要保持正念不起邪念，既需要得牛的修行又需要牧牛的修行，即通过得牛使牛与我合一，通过牧牛使我与境合一。\n在日常千差万别的环境中．我们往往才起一念即生二念。看到美丽的花，就想把她摘下来养到花瓶里。虽然这种见到类物即起美化她的念头并非坏事，然而这随之而生的第二念往往会引发迷惑之心。\n为此，当一念已起时，能如“红泥炉上一点雪”那样，随即返回正念、抱持正念即可。这样的话，就会如古人说的“后念即生，前念自灭”，始终保持一个正念。\n鞭索时时不离身，恐伊纵步入埃尘；\n相将牧得纯和也，羁锁无拘自逐人。\n著语：前思才起，后念相随；由觉故以成真，在迷故而为妄。不由境有，惟自心生；鼻索牢牵，不容拟议。\n牧牛时当特别仔细小心，要把好鞭索，时时加以管束，以防此牛纵步走入尘世纷迷之中，以便把她驯教得纯和而不顽野，即使不用鞭索，他也会自动跟随着她的主人。\n这头牛本来已觉悟成真，由于迷惑她常生妄想。这迷惑不是来自外境，而是发自己心。所以要严加束教，耐心垂训。永远保持正念。\n六、骑牛归家：干戈已罢 得失还无 《十牛图》之六为骑牛回家。牛（真实的自己）与人（现实的自己）之间的干戈已息，到了无所谓得牛失牛的阶段。\n从发奋求道（寻牛）、谙习法理（见迹）、实践修行而见性入理（见牛）、彻底悟入以致见性悟道（得牛）、到努力在动中保持灭念（牧牛），已经费了一番辛苦，现在进入干戈已罢、人牛一体的境界了。现在不再需要绳鞭了。\n骑在牛背上，悠然吹起短笛，奏一支山歌俚曲，何等逍遥，自有牛儿载着你回家。这是一种随心所欲而不逾矩的自然安详的境地。见性已不再是难事，然而要把所见所悟变成己身之物却并非易事。比起彻悟，悟后的修行就难得多了。\n骑牛迤逦欲还家，羌笛声声送晚霞；\n一拍一歌无限意，知音何必鼓唇牙。\n著语：干戈已罢，得失还无。唱樵子之村歌，吹儿童之野曲。横身牛上，目视云霄；呼唤不回，牢笼不住。\n七、忘牛存人：法无二法 牛且为宗 《十牛图》之七是忘牛存人。牛（真实的自己）与人（现实的自己）并不是自我存在的两面，而是一体，牛只是作为一种理念的象征物而已。\n苦苦地求寻，到得头来，原来追寻到的目标竞是刚刚仍在寻求的自身。这是一个回到本来的家，连牛都给忘掉的阶段。捕兔时套兔绳是有用的；抓鱼时鱼筌同样不可缺少。一旦捕捉到手了，工具就不再有用了。这也如乘船过河，到了对岸后，船就无用了。\n“忘牛存人”图中，也只见一位唯我独尊的人，在家中高枕无忧，牛的踪迹再也找不见了。\n骑牛已得到家山，牛也空兮人也闲；\n红日三竿犹作梦，鞭绳空顿草堂间。\n著语：法无二法，牛且为宗。喻蹄兔之异名，显筌鱼之差别。如金出矿，似月高云，一道寒光，威音劫外。\n骑牛回家后，牛已不现；主人高枕而卧，室外日已三竿。如金子出矿，月高云层，尽现本来面目。它的万丈光芒，延伸到无穷尽的时间长河里，永远高照一切。\n八、人牛俱忘：凡情脱落 圣意皆空 《十牛图》第八图为人牛俱忘。迷妄之心已经脱落，了悟之心亦无踪迹，这才是真正的空境。从寻牛到忘牛存人．虽然完成了参透生死的修行，在这之上更进一层，即不以悟为圣才是禅的真正特色。这就是我们常说的“佛之上”的境界。\n牛头和尚（594～657）未晤四祖道信之前，修行之妙令百鸟衔花献奉；见到四祖识得祖师禅后，百鸟却不衔花赞叹了。开始他心怀圣意对百鸟之意感激不尽，在四祖启示之后，他识得一切皆空，他就不再把百鸟之意挂在心上了。\n赵州和尚有一句妙语道：“有佛处不用住，无佛处急走过。”道的便是空境。一切无住，连无住亦无住。\n鞭索人牛尽属空，碧天辽阔信难通；\n红炉焰上争容雪？到此方能合祖宗。\n著语：见情脱落，圣意皆空。有佛处不用激游，无佛处急须走过。两头不着，千眼难窥；百鸟衔花，一场懡锣！\n鞭、索、人、牛，一切都不挂在心上；碧空辽阔，信息不通，而一切皆通，红炉焰上怎么能容许雪花停留呢？达到这般炉火纯青的境界，才是真正的境界，才能不执著于美丑、善恶、是非、生死。\n这种境界纵使你生千只眼亦难以窥透。这种境界使你为以前的沾沾自喜而感到惭愧。你就是那无边无际的宇宙，万物都与你一起，你获得的是大自由！\n九、返本还源：水绿山青 坐观成败 《十牛图》之九为返本还源，即“真空无相”的境地。这样诠释，人们容易把禅误解为一种不求实际的虚无主义。事实并非如此，任何事物都有它的另一面。正如柳自然绿、花自然红，“真空无相”本来就是“真空妙有”，它有无穷的功用。\n“佛法高妙的人，看起来跟不知佛不懂法的凡人一样。”即“悟了同未悟”。因为本体就是本来清净，不染一尘的。通禅之人在本质上仍然不同于混璞未分的凡人。\n水绿山青，都是本来清净的真实存在，没有任何的造作；身居世间万物的荣枯流转之中，而能超然物外，冷眼观之，便不会流于世俗，居无为中而有为，做真正的主人翁！\n返本还源已费功，争如直下若盲聋？\n庵中不见庵前物，水自茫茫花自红。\n著语：本来清净，不受一尘；观有相之荣枯，处无为之凝寂。不同幻化，岂假修治？水绿山青，坐观成败。\n大意为要说返本还源，还不如当下直观，如盲似聋，视而不见，听而不闻，反而花费许多功夫。这样在凝寂的无为中，冷眼观察水绿山青的本来面目，便可以有异于变幻败坏之物；一切依照自然的本色去视听观察，便能与自然融为一体，获得永恒的生命，实现真正的价值！\n十、入廛垂手：酒肆鱼行 化令成佛 《十牛图》的最后一图为入廛垂手。即进入市街上的酒屋鱼肆中，谦逊地为众生说法，使他们趋向于善，成就佛道。禅的绝对意义也就在于此，它的宗教意义也完全体现在这里。\n整体上来看，《十牛图》的八、九、十体现了真正的人的事理、实相和作用。本性即实相，即一切真实，作用即不仅利己而且要利人。利人是禅者孜孜以求的最高目标。一切的学问、修行都要为人，主要是为他人着想，为整个人类谋求更自由、更纯善、更有创造力的生活。这就是禅生生不息的源泉所在。\n露胸跣足入廛来，抹土涂灰笑满腮；\n不用神仙真秘诀，直教枯木放花开。\n著语：柴门独掩，千圣不知；理自己之风光，负前贤之途辙。提瓢入市，策杖还家；酒肆鱼行，化令成佛！\n大意为禅者在柴门里修行千日，以致衣冠不整，面带灰色，是为了继承先祖大业；修行圆满后，就步入广大的尘世中。到一切众生集聚的地方，去讲经论道，把生命的真理告诉众人，把禅的自由、创造、求善播撒到广大的世界中去，让枯木开花，整个的世界充满欢乐和笑声！\n  ref\nhttps://zhuanlan.zhihu.com/p/156904438\nhttps://sunnyvale.ctzen.org/zh/wiki/%E6%B3%95%E8%AA%9E%E7%94%98%E9%9C%B2/%E5%B0%88%E9%A1%8C%E9%96%8B%E7%A4%BA/%E7%A6%AA%E5%AE%97%E3%80%8C%E5%8D%81%E7%89%9B%E5%9C%96%E3%80%8D%E7%95%A5%E8%A7%A3/\n","description":"","id":8,"section":"禅宗","tags":null,"title":"十牛图","uri":"https://siteofen.github.io/zh/%E7%A6%85%E5%AE%97/%E5%8D%81%E7%89%9B%E5%9B%BE/"},{"content":"空手把锄头，\n步行骑水牛，\n人从桥上过，\n桥流水不流。\n","description":"","id":9,"section":"禅宗","tags":null,"title":"橋流水不流","uri":"https://siteofen.github.io/zh/%E7%A6%85%E5%AE%97/%E6%A9%8B%E6%B5%81%E6%B0%B4%E4%B8%8D%E6%B5%81/"},{"content":"著者：普明禅师(生卒年不详)，一说为北宋禅师，住持于龙泉寺。\n　怎么来认识我们这些烦恼呢？过去禅宗的祖师把我们的烦恼比喻成牛——牧牛、放牛，所以有《牧牛图》的十个颂。小童子放牛这个境界，就犹如我们认识烦恼的境界。\n　赏析：禅宗很多祖师喜欢用＂牧牛＂譬喻＂修心＂，即将牧童比作人，将＂牛＂比作＂心性＂，后来许多牧牛公案逐渐形成图卷，并由许多禅师依据图卷作成偈颂，从而成为图文并茂的禅门心法著作。普明禅师所作的＂牧牛图颂＂是禅诗中的佼佼者。因其诗＂言近而旨远＂、其图＂象显而意深＂，故为广大参禅者所珍爱。普明 的牧牛图颂分为十大阶段：未牧、初调、受制、回首、驯伏、无碍、任运、相忘、独照、双泯，主要着眼于调伏妄心、证悟本来，讲究修行次第、历阶而升，最终证 得人牛两忘、法法圆融的究竟涅槃境界。\n　第一颂： 　生狞头角恣咆哮，\n　奔走溪山路转遥。\n　一片黑云横谷口，\n　谁知步步犯佳苗。\n　＂生狞头角恣咆哮＂，就是这只牛犹如一只疯牛一样，它头上长了角；＂恣咆哮＂，一直在乱发脾气，乱咆乱哮，这个比喻人非常聪明——世智辩聪；＂奔走溪山路转遥＂， 就是它越跑越远，不知道回家，到处乱跑；＂一片黑云横谷口＂，天黑了它也不知道回家，不知道去哪里；＂谁知步步犯佳苗＂，就是这只牛乱跑、吃庄稼，意思就是指我们内心当中有烦恼，人不由自主，所以一直在坏善根，断自己的善根，造恶业，＂谁知步步犯佳苗＂。\n　这是第一个偈颂，就是说未信佛的人、未学佛的人、未修行的人、未调心的人，每一个人的内心就犹如一只疯牛，烦恼就像疯牛一样，到处乱吃东西，不知道什么是庄稼、什么是青草，它是分不清楚的。这是未信佛、未学佛的人，不知道烦恼。\n北宋廓庵师远禅师也著有＂牧牛十颂＂，我们可以对照共赏，其第一首是＂寻牛＂：＂茫茫拨草去追寻，水阔山遥路更深。力尽神疲无处觅，但闻枫树晚禅吟。＂\n　　第二颂： 　我有芒绳蓦鼻穿，\n　一回奔竞痛加鞭。\n　从来劣性难调制，\n　犹得山童尽力牵。\n　到第二步，就是开始信佛的、开始学佛的，就是给这只牛的鼻子穿上一条绳。给牛的鼻子穿上一条绳，有什么好处呢？就是说，我们起烦恼的时候，听到佛法就能把心拉回来，就知道说我们这个不对。但是这个时候还需要靠这个小童子、小孩子来拉这只牛，还是需要靠人来拉。如果没有靠人来拉这只牛的话，它一样会跑。这是什么意思呢？就是说，这个小孩就犹如我们内心的作意，犹如我们内心的心愿，以及我们自己内在的佛性。因为我们内在有佛性，所以我们能够作意，我们能够发愿，需要去提策。\n　这个绳是什么意思呢？牛鼻子的绳，就犹如我们念佛、数息、禅观、念经、礼拜，必须要通过这些仪式、通过这些内容、通过这些法门，才有办法把我们的烦恼——散乱心、狂妄心制伏，才有办法在这只疯牛的鼻子上穿上一条绳子。但是这根绳子必须要穿到牛的鼻子上才是有用的，这根绳子要是绑到牛的头上，或是绑到牛的肚子上，绑到它的腿上，人去拉就拉不过它，牛的力气更大。所以绳子必须要穿到牛的鼻子上，才能够拉得动。这就说明我们在修行、用功、用法的过程中调伏烦恼，必须要正对治；没有正对治的话，烦恼是对治不过来的。就是用这个法门，用这个方法，发了这种心，能够真正把烦恼控制住。烦恼没有控制住，就意味着面对这只疯牛，你的绳子还 没有真正穿到它的鼻子上头去，这个是非常重要的。\n　我们老想去控制别人，但实际上人控制不了自己，控制不了自己的心，没办法来约束自己，没办法来规范自己。有些人认为我们学佛法修行，可能忽然间有一天什么问题都解决了；有些人认为我们先慢慢修，修到哪一天很多问题就解决了。这个就是说，到底是顿悟还是渐修？这个也一直是大家比较关心的问题，也是比较有争论性的问题。是开悟了以后才能修行？或者说是修行以后才能达到开悟？到底是先悟还是先修？到底是顿悟还是渐修？哪个重要？哪个好下手？哪个好用功？我们应该从哪里入手？\n　实际上，渐修和顿 悟——＂顿＂跟＂渐＂的一种关系，这个怎么来认识呢？修行是在＂顿中渐＂，开悟是在＂渐中顿＂。修行怎么是＂顿中渐＂呢？就是忽然间你明白了一个道理，比如明白了无常，这个明白了，那你天天就修无常观；突然间你说数息这个道理我明白了；念佛、布施、持戒等这些道理我明白了，忽然间明白了，那是顿悟。明白这个道理，你去做才会有感觉，才能够比较容易上手，才能够比较容易用功，所以修行是在顿当中渐。如果说明白了道理，但是没有经过长时间的一步一个脚印地渐修，过几天这个道理就慢慢又被无明烦恼覆盖了，又忘了，自己悟的这一点又没有了，所以修行是＂顿中渐＂。那么开悟是＂渐中顿＂，你天天念经，天天研讨，天天礼拜，忽然间就又明白一个什么道理，所以开悟是在渐修当中顿悟出来的。这两个是一种辩证的关系。\n　有些人只求要去悟，不想着去修，那不可能有真正的悟。有些人不明白道理，只是认为一天一定要修多少座法，要听多少遍经，不明理，没有悟性，不能顿悟，最后越修越机械，越 修越苦恼，也会造成自己修不下去。你越来越机械，那人的心也越来越机械，越来越固执，心越来越僵化，这样就会出问题。比如我们上山来护持，一次又一次地来，一年又一年地来，一天又一天持续不断地来，就说明你有信心，就说明人精进；大家一起共修，就代表和合，这也是一个渐次的过程。你对道场的护持、用功，一年、两年、三年……忽然明白了一个道理，一般的人是比不上的。他所明白的对三宝的护持功德有多大、加持力有多大、感应有多大，跟一个没有这样一个渐次过程的人的感觉是不一样的。甚至有些人，到庙里参加了一两次活动、法会，没什么感应，没什么佛法，没什么体会。他根本没有认识到自己的狂妄心、散乱心，还没 有认识到烦恼的问题，所以不行。\n　对照廓庵师远禅师的＂牧牛十颂＂，第二首是＂见迹＂：＂水边林下迹偏多，荒草离披见也么？纵是深山更深处，撩天鼻孔怎藏他？＂\n第三颂： 　渐调渐伏息奔驰，\n　渡水穿云步步随。\n　手把芒绳无少缓，\n　牧童终日自忘疲。\n　第三步，牛能够被拉住了。鼻子穿上绳有什么作用呢？渐渐这牛就不会乱跑，一乱跑就把它拉回来。但是呢，我们必须要时时刻刻去在意，时时刻刻手要拉住这条绳子，才有办法把这只乱跑的牛制伏。你一阵子放 开了，牛依然再跑。这个就说明，我们修行佛法、用功的时候，一点也不能松懈，必须要缘到法上面，不缘到法上面，人的烦恼就要起来作祟，他没办法。\n　法都是我们内在心里边的一种力量，心里边有力量才有办法让我们的烦恼止息住，心如果没有力量，烦恼就现行。就是说这个小孩子就不再牧牛了，牛一直在跑。我们一天当中的功课、定课，都是非常重要的。定课，比如我们早晚功课、五堂功课，有些人在上班，有家庭，家务很忙，有些人说这个功课很难保证。那你就不要把功课定得时间很长，做十分钟也可以，念个三皈依，念一个般若心经，五分钟、十分钟，一天两次、三次，这个肯定能够保证。在吃饭前念五分钟，或者饭后念五分钟，早晨起来念五分钟，晚上睡前再念，这肯定 是能够做到的。世间上再忙的人，不可能说：我太忙了，忙到没时间吃饭，忙到没时间上卫生间。这是不可能的。这个功课也是一样的，你必须要对治，认为它很重 要，不是说我们要有空了才去做，你不坚持固定的、定时的功课的话，这只牛根本不知道跑去哪里了，你根本就没有办法。只有到点，那个时候说：＂哎，现在这牛 跑去哪里了，在不在这里？＂你才知道自己的心有什么问题。如果没有这样的一个要求，我们的内心是看不住的，绝对是看不住的，我们怎么能够看得住呢？\n　勤修戒、定、慧，熄灭贪、嗔、痴。我们发菩提心，要广行诸善——六度：布施、持戒、忍辱、精进、禅定、智慧。六度也是度自己的，不是度别人的。布施度悭贪，持戒度毁犯，忍辱度嗔恚，精进度懈怠，禅定度散乱，智慧度愚痴。布施、忍辱、智慧对治贪、嗔、痴，然后精进、禅定、持戒，对治懈怠、散乱、毁犯，正因为人懈怠、散乱、贪、嗔、痴，所以我们所有的善业都毁坏了，都毁了，都坏了，就没有善业了，所有的庄稼都被牛吃掉了。所以六度，也都是讲贪、嗔、痴、散乱、懈怠，佛法都是讲这些命题。《佛遗教经》里讲：＂能行忍者，乃可名为有力大人。若其不能欢喜忍受恶骂之毒如饮甘露者，不名人道智慧人也。＂这是什么意思呢？就是我们修行的人，要欢喜忍受恶骂之毒。什么意思？就是世间上面再违逆的语言，都能够忍受，这样的话，才是有真正的入道的智慧。那世间上面这个五浊恶世，什么人、什么事、什么话、什么语言都是会 有的，我们修行修到一定的时候，是没有嗔恚心的，忍辱度嗔恚，自己没有嗔恚心。别人恶言恶行都是他嗔恚心的表现，因为你没有嗔恚心，别人有嗔恚心，那不相 应，就相应不了，所以不会伤害到你。你一旦还有嗔恚心，还有烦恼，你就非常容易内心跟别人的烦恼相应——嗔心跟嗔心相应，贪心跟贪心相应，无明烦恼跟无明烦恼相应。我们在日常生活当中，同行之间的相处都是如此。所以我们常常说，发生问题、发生矛盾、发生纠纷都是要在自己身上来查找原因，来认识问题，才能够死心。如果是你说他不对，他说你也不对，互道对方不对，那你的言谈词汇会导致烦恼越来越多、越来越厉害，这就不是一个修道的基本态度。我们修道就是要去面对自己的烦恼，面对自己的问题。\n　对照廓庵师远禅师的＂牧牛十颂＂，第三首是＂见牛＂：＂黄鹂树上一声声，日暖风和岸柳青。只此更无回避处，森森头角画难成。＂\n第四颂： 　日久功深始转头，\n　颠狂心力渐调柔。\n　山童未肯全相许，\n　犹把芒绳且蘩留。\n　第四步，就是说我们一直在修行，慢慢地烦恼就 开始会有转动了，这只牛也不会跑得那么厉害了，也慢慢知道主人的意思了。主人的意思就犹如我们的心，在修行时用法，它能够用到法上面。这就是说，我们的烦恼和自己内在的作意，自己都很清楚，我现在是在作意，我现在是在烦恼。烦恼的力量慢慢慢慢就比自己内在的善法欲、内在的如理作意要弱。但是这个时候，这个 童子可以把牛拴到树上去，或者将它拴到一个木桩上去，可以让它在一定的范围内自由活动。我们在家的时候，小孩子放牛他不认真放时，他把牛捆在树上，让它吃周围的这些草，当然周围没有庄稼，它也吃不到庄稼。那这只牛，自己就能够乖乖地在这个圈子里边活动。但是还要一个人去捆这只牛的绳子，还是需要人，离不开这个小孩。\n　对照廓庵师远禅师的＂牧牛十颂＂，第四首是＂得牛＂：＂竭尽精神获得渠，心狂力壮卒难除。有时才到高原上，又入烟霞深处居＂。\n第五颂： 　绿杨阴下古溪边，\n　放去收来得自然。\n　日暮碧云芳草地，\n　牧童归去不须牵。\n　到第五步，就得到驯服了。得到驯服是什么意思呢？就是这只牛就放在那里，你看草原上那些牛羊，＂风吹草低见牛羊＂，当然那里也没有庄稼，牛就到处吃草。这样的话就不需要去牵牛的鼻子，也不需要捆在树 上，自然而然地这只牛知道自己要吃什么，它要吃草，不能去吃庄稼。这就是说，我们人在修行的路上，在整个的过程中越来越调柔了，他的所作所为都能够回归自性、回归本心，行为已经不会离谱了，这就是到第五步这样的一个程度了。慢慢让自己的烦恼能够得到制伏，慢慢这只牛自己也能够被制伏。\n　对照廓庵师远禅师的＂牧牛十颂＂，第五首是＂牡牛＂：＂鞭索时时不离身，恐伊纵步入埃尘，相将牧得纯和也，羁锁无拘自逐人。＂\n第六颂： 　露地安眠意自如，\n　不劳鞭策永无拘。\n　山童稳坐青松下，\n　一曲升平乐有余。\n　到第六步的时候，牛也好，人也好，就更加自如了。牧牛人根本就不用操心了，他不需要特地去作意，特地去提策，这只牛都不会有一点点的问题。比前面谈到的牛放到一定的范围里头去，放到草原里面去，功夫就更深一层了。就是放在平时的什么地方，这只牛都非常温顺，因为它已经得到驯服了。这样的话，牧牛的人根本就不需要有任何的操心。\n　对照廓庵师远禅师的＂牧牛十颂＂，第六首是＂骑牛回家＂：＂骑牛迤逦欲还家，羌笛声声送晚霞。一拍一歌无限意，知音何必鼓唇牙！＂\n第七颂： 　柳岸春波夕照中，\n　淡烟芳草绿茸茸。\n　俄凌渴饮随时过，\n　石上山童睡正浓。\n　到第七步的时候，就可以达到一个任运的水平。＂任运的水平＂是什么意思呢？就是我们修行的过程中，不需要特地去提策，就如我们早上起来就知道做什么，早上起来我们要缘念、做功课，做功课完了我们要早读、过堂，过堂完了出坡，或者做什么，已经任运。任运，就是说这只牛也一样，它知道白天做什么，晚上做什么，都任运了。任运自如了，就是牛也能够任运自如，小孩也能任运自如。就是说，我们一天当中，从早到晚的用法都能够非常的自如。虽然说非常自如，能够任运而行，可是这只牛还在，也可能忽然间哪一天它又去吃庄稼去。还有牛，就是说明你的心里还是有烦恼。这个就是修行，修修修，修到哪一天就发神经了；修修修，忽然哪一天脾气又 不好了，哪一天慢心起来了，所以说还是有牛，还有烦恼。\n　对照廓庵师远禅师的＂牧牛十颂＂，第七首是＂忘牛存人＂：骑牛已得到家山，牛也空兮人也闲。红日三竿犹作梦，鞭绳空顿草堂间。\n第八颂： 　白牛常在白云中，\n　人自无心牛亦同。\n　月透白云云影白，\n　白云明月任西东。\n　到第八个层次的时候，童子和牛都是虚妄的。认识到我们的作意、我们的烦恼、我们的正念，正念是无常的，烦恼也是无常的。就是我们的自性当中、自心当中，知道这个小孩子有时也会跑去玩，小孩有时候也靠不住，都是虚妄。牛也一样，跟小孩一样，都是虚妄。就是说我们自己虽然用功，怎么用功，怎么用功，有时候这个心还是会变的，跟这只牛是一样的，有时候是不用功的，所以就看不住了。这个就是说我们的正念、我们的作意、我们的如理也跟烦恼一样，也是妄的，也是妄心，只是好的妄心，还不是真心，不是本心。\n　对照廓庵师远禅师的＂牧牛十颂＂，第八首是＂人牛俱忘＂：鞭锁人牛尽属空，碧天寥廓信难通，红炉焰上曾容雪，到此方能合正宗。\n第九颂： 　牛儿无处牧童闲，\n　一片孤云碧嶂间。\n　拍手高歌明月下，\n　归来犹有一重关。\n　第九步的时候，自我没有了。自我没有了，因为牛也是虚妄的，这个小孩也是虚妄的，那这个相就空了。相空，就犹如我们看到蓝天、白云、流水、小桥，可以看到万物。就是说牛也没有了，这个小孩也没有了，内心当中只有智慧，灵光普照，就不需要刻意去作意，也不要刻意去查找烦恼，已经完全就是智慧现前了，这个功夫就很深了，但到这个时候我们还是需要努力的。为什么还需要努力呢？因为还没有到家，还没有成佛。所以有时候我们用功，用到自己觉得内心当中有很强的佛法的喜乐，有很强的佛法的力量，有很好的、很深的感受。如果这样的话，有一定的执著，那还不行。因为我们人还有念头存在，还有智慧的念头，还有正念存在，还有回光返照的力量存在。那么力量存在，你一旦执著，这种力量就成了烦恼，这种作用力就成了烦恼。所以一定要达到大圆镜智，一定要达到成佛，才能够不变。\n　对照廓庵师远禅师的＂牧牛十颂＂，第九首是＂返本归源＂：返本归源已费功，争如直下若盲聋。庵中不见庵前物，水自茫茫花自红。\n第十颂： 　人牛不见杳无踪，\n　明月光舍万象空。\n　若问其中端的意，\n　野花芳草自丛丛。\n　到第十步的时候，是大圆满，常寂光土，就是成佛的一个境界。就是能念、所念完全都空了，念头也空了，智慧的念头、烦恼的念头，能所双亡的境界，也看不到人，也看不到法，也看不到物了，大光明藏，大圆满，大菩提。\n　实际上，我们修行的整个过程中，不知不觉大家都多多少少会有这样一点点的感受，都是在不同的层次上。因为这个《牧牛图》的颂有很多个版本，就讲它的大意。只要心里想着有牛就不对，要么你就好好去看着这只牛。我们讲：＂你这个人很牛！＂那你就会有问题。你不要觉得自己很牛，如果你觉得自己很牛，那你这只牛就是烦恼。不能牛，也不能有牛气，牛的脾气也不行。所以我们要慢慢去体会佛法的功德、三宝的功德，对佛果有广大的胜解、希求，这样我们才能够远离魔业、远离违缘、得到顺缘。\n　对照廓庵师远禅师的＂牧牛十颂＂，第十首是＂入廛垂手＂：露胸跣足入廛来，抹土涂灰笑满腮。不用神仙真妙诀，直教枯木放花开。\nref\nhttps://www.lingyinsi.com/detail_9331.html\nhttps://www.chinabuddhism.com.cn/fayin/dharma/2016.4/g201604f06.htm\n","description":"","id":10,"section":"禅宗","tags":null,"title":"牧牛图颂","uri":"https://siteofen.github.io/zh/%E7%A6%85%E5%AE%97/%E7%89%A7%E7%89%9B%E5%9B%BE%E9%A2%82/"},{"content":"第一章 道可道，非常道；名可名，非常名。无名天地之始，有名万物之母。故常无欲，以观其妙；常有欲，以观其徼（jiào）。此两者同出而异名，同谓之玄，玄之又玄，众妙之门。\n第二章 天下皆知美之为美，斯恶（è）已；皆知善之为善，斯不善已。故有无相生，难易相成，长短相较，高下相倾，音声相和（hè），前后相随。是以圣人处无为之事，行不言之教，万物作焉而不辞，生而不有，为而不恃，功成而弗居。夫（fú）唯弗居，是以不去。\n第三章 不尚贤，使民不争；不贵难得之货，使民不为盗；不见（xiàn）可欲，使民心不乱。是以圣人之治，虚其心，实其腹；弱其志，强其骨。常使民无知无欲，使夫（fú）智者不敢为也。为无为，则无不治。\n第四章 道冲而用之或不盈，渊兮似万物之宗。挫其锐，解其纷，和其光，同其尘。湛兮似或存，吾不知谁之子，象帝之先。\n第五章 天地不仁，以万物为刍（chú）狗；圣人不仁，以百姓为刍狗。天地之间，其犹橐龠（tuóyuè）乎？虚而不屈，动而愈出。多言数（shuò）穷，不如守中。\n第六章 谷神不死，是谓玄牝（pìn），玄牝之门，是谓天地根。绵绵若存，用之不勤。\n第七章 天长地久。天地所以能长且久者，以其不自生，故能长生。是以圣人后其身而身先，外其身而身存。非以其无私邪（yé）？故能成其私。\n第八章 上善若水。水善利万物而不争，处众人之所恶（wù），故几（jī）于道。居善地，心善渊，与善仁，言善信，正善治，事善能，动善时。夫唯不争，故无尤。\n第九章 持而盈之，不如其已。揣(chuǎi)而锐之，不可长保。金玉满堂，莫之能守。富贵而骄，自遗（yí）其咎。功成身退，天之道。\n第十章 载（zài）营魄抱一，能无离乎？专气致柔，能婴儿乎？涤除玄览，能无疵乎？爱民治国，能无知（zhì）乎？天门开阖（hé），能无雌乎？明白四达，能无为乎？生之、畜（xù）之，生而不有，为而不恃，长（zhǎng）而不宰，是谓玄德。\n第十一章 三十辐共一毂（gǔ），当其无，有车之用。埏埴（shān zhí）以为器，当其无，有器之用。凿户牖（yǒu）以为室，当其无，有室之用。故有之以为利，无之以为用。\n第十二章 五色令人目盲，五音令人耳聋，五味令人口爽，驰骋畋（tián）猎令人心发狂，难得之货令人行妨。是以圣人为腹不为目，故去彼取此。\n第十三章 宠辱若惊，贵大患若身。何谓宠辱若惊？宠为下，得之若惊，失之若惊，是谓宠辱若惊。何谓贵大患若身？吾所以有大患者，为吾有身，及吾无身，吾有何患！故贵以身为天下，若可寄天下；爱以身为天下，若可托天下。\n第十四章 视之不见名曰夷，听之不闻名曰希，搏之不得名曰微。此三者不可致诘（jié），故混（hùn）而为一。其上不皦（jiǎo皎），其下不昧。绳绳(mǐn mǐn )不可名，复归于无物，是谓无状之状，无物之象。是谓惚恍。迎之不见其首，随之不见其后。执古之道，以御今之有，能知古始，是谓道纪。\n第十五章 古之善为士者，微妙玄通，深不可识。夫唯不可识，故强(qiǎng)为之容。豫焉若冬涉川，犹兮若畏四邻，俨兮其若容，涣兮若冰之将释，敦兮其若朴，旷兮其若谷，混兮其若浊。孰能浊以静之徐清？孰能安以久动之徐生？保此道者不欲盈，夫唯不盈，故能蔽不新成。\n第十六章 致虚极，守静笃（dǔ），万物并作，吾以观复。夫物芸芸，各复归其根。归根曰静，是谓复命。复命曰常，知常曰明，不知常，妄作，凶。知常容，容乃公，公乃王（wàng），王（wàng）乃天，天乃道，道乃久，没（mò）身不殆。\n第十七章 太上，下知有之。其次，亲而誉之。其次，畏之。其次，侮之。信不足焉，有不信焉。悠兮其贵言。功成事遂，百姓皆谓我自然。\n第十八章 大道废，有仁义；慧智出，有大伪；六亲不和，有孝慈；国家昏乱，有忠臣。\n第十九章 绝圣弃智，民利百倍；绝仁弃义，民复孝慈；绝巧弃利，盗贼无有。此三者，以为文不足，故令有所属，见（xiàn）素抱朴，少私寡欲。\n第二十章 绝学无忧。唯之与阿（ē），相去几何？善之与恶，相去若何？人之所畏，不可不畏。荒兮其未央哉！众人熙熙，如享太牢，如春登台。我独泊兮其未兆，如婴儿之未孩。傫傫（lěi）兮若无所归。众人皆有余，而我独若遗。我愚人之心也哉！沌沌兮！俗人昭昭，我独昏昏；俗人察察，我独闷闷。澹（dàn）兮其若海，飂（liù）兮若无止。众人皆有以，而我独顽似鄙。我独异于人，而贵食(sì)母。\n第二十一章 孔德之容，惟道是从。道之为物，惟恍惟惚。惚兮恍兮，其中有象；恍兮惚兮，其中有物。窈（yǎo）兮冥兮，其中有精；其精甚真，其中有信。自古及今，其名不去，以阅众甫。吾何以知众甫之状哉？以此。\n第二十二章 曲则全，枉则直，洼则盈，敝则新，少则得，多则惑。是以圣人抱一，为天下式。不自见（xiàn）故明，不自是故彰，不自伐故有功，不自矜故长。夫唯不争，故天下莫能与之争。古之所谓曲则全者，岂虚言哉！诚全而归之。\n第二十三章 希言自然。故飘风不终朝（zhāo），骤雨不终日。孰为此者？天地。天地尚不能久，而况于人乎？故从事于道者，道者同于道，德者同于德，失者同于失。同于道者，道亦乐得之；同于德者，德亦乐得之；同于失者，失亦乐得之。信不足焉，有不信焉。\n第二十四章 企者不立，跨者不行，自见（xiàn）者不明，自是者不彰，自伐者无功，自矜者不长。其在道也，曰余食赘（zhuì）行。物或恶（wù）之，故有道者不处（chǔ）。\n第二十五章 有物混（hùn）成，先天地生。寂兮寥兮，独立不改，周行而不殆，可以为天下母。吾不知其名，字之曰道，强(qiǎng)为之名曰大。大曰逝，逝曰远，远曰反。故道大，天大，地大，王亦大。域中有四大，而王居其一焉。人法地，地法天，天法道，道法自然。\n第二十六章 重为轻根，静为躁君。是以圣人终日行不离辎（zī）重。虽有荣观（guàn），燕处超然，奈何万乘（shèng）之主，而以身轻天下？轻则失本，躁则失君。\n第二十七章 善行无辙迹，善言无瑕谪(xiá zhé)，善数（shǔ）不用筹策，善闭无关楗（jiàn）而不可开，善结无绳约而不可解。是以圣人常善救人，故无弃人；常善救物，故无弃物，是谓袭明。故善人者，不善人之师；不善人者，善人之资。不贵其师，不爱其资，虽智大迷，是谓要妙。\n第二十八章 知其雄，守其雌，为天下溪。为天下溪，常德不离，复归于婴儿。知其白，守其黑，为天下式。为天下式，常德不忒（tè），复归于无极。知其荣，守其辱，为天下谷。为天下谷，常德乃足，复归于朴。朴散则为器，圣人用之则为官长（zhǎng）。故大制不割。\n第二十九章 将欲取天下而为之，吾见其不得已。天下神器，不可为也。为者败之，执者失之。故物或行或随，或歔（xū）或吹，或强或羸（léi），或挫或隳（huī）。是以圣人去甚，去奢，去泰。\n第三十章 以道佐人主者，不以兵强天下，其事好（hào）还。师之所处，荆棘生焉。大军之后，必有凶年。善有果而已，不敢以取强。果而勿矜，果而勿伐，果而勿骄，果而不得已，果而勿强。物壮则老，是谓不道，不道早已。\n第三十一章 夫佳兵者，不祥之器。物或恶（wù）之，故有道者不处（chǔ）。君子居则贵左，用兵则贵右。兵者，不祥之器，非君子之器。不得已而用之，恬淡为上，胜而不美。而美之者，是乐(yào)杀人。夫乐(yào)杀人者，则不可以得志于天下矣。吉事尚左，凶事尚右。偏将军居左，上将军居右，言以丧（sāng）礼处之。杀人之众，以哀悲泣之，战胜，以丧礼处之。\n第三十二章 道常无名，朴虽小，天下莫能臣也。侯王若能守之，万物将自宾。天地相合以降甘露，民莫之令而自均。始制有名，名亦既有，夫亦将知止。知止可以不殆。譬道之在天下，犹川谷之于江海。\n第三十三章 知人者智，自知者明。胜人者有力，自胜者强。知足者富，强行者有志，不失其所者久，死而不亡者寿。\n第三十四章 大道泛兮，其可左右。万物恃之而生而不辞，功成不名有，衣养万物而不为主，常无欲，可名于小；万物归焉而不为主，可名为大。以其终不自为大，故能成其大。\n第三十五章 执大象，天下往；往而不害，安平太。乐（yuè）与饵，过客止。道之出口，淡乎其无味，视之不足见（jiàn），听之不足闻，用之不足既。\n第三十六章 将欲歙（xī）之，必固张之；将欲弱之，必固强之；将欲废之，必固兴之；将欲夺之，必固与之，是谓微明。柔弱胜刚强。鱼不可脱于渊，国之利器不可以示人。\n第三十七章 道常无为而无不为，侯王若能守之，万物将自化。化而欲作，吾将镇之以无名之朴。无名之朴，夫亦将无欲。不欲以静，天下将自定。\n第三十八章 上德不德，是以有德；下德不失德，是以无德。上德无为而无以为，下德为之而有以为。上仁为之而无以为，上义为之而有以为，上礼为之而莫之应，则攘(rǎng)臂而扔之。故失道而后德，失德而后仁，失仁而后义，失义而后礼。夫礼者，忠信之薄(bó)而乱之首。前识者，道之华而愚之始。是以大丈夫处其厚，不居其薄(bó)；处其实，不居其华。故去彼取此。\n第三十九章 昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下贞。其致之。天无以清将恐裂，地无以宁将恐发（fèi，“发”通“废”），神无以灵将恐歇，谷无以盈将恐竭，万物无以生将恐灭，侯王无以贵高将恐蹶（jué）。故贵以贱为本，高以下为基。是以侯王自谓孤寡不穀（谷gǔ）。此非以贱为本邪（yé）？非乎？故致数（shuò）舆（yù）无舆。不欲琭（lù）琭如玉，珞（luò）珞如石。\n第四十章 反者，道之动；弱者，道之用。天下万物生于有，有生于无。\n第四十一章 上士闻道，勤而行之；中士闻道，若存若亡；下士闻道，大笑之，不笑不足以为道。故建言有之：明道若昧，进道若退，夷道若颣（lèi）。上德若谷，大白若辱，广德若不足，建德若偷，质真若渝（yú）。大方无隅（yú），大器晚成，大音希声，大象无形。道隐无名，夫唯道善贷且成。\n第四十二章 道生一，一生二，二生三，三生万物。万物负阴而抱阳，冲气以为和。人之所恶（wù），唯孤寡不穀（谷gǔ），而王公以为称（chēng）。故物，或损之而益，或益之而损。人之所教（jiào），我亦教之。强梁者不得其死，吾将以为教父。\n第四十三章 天下之至柔，驰骋天下之至坚，无有入无间，吾是以知无为之有益。不言之教，无为之益，天下希及之。\n第四十四章 名与身孰亲？身与货孰多？得与亡孰病？ 是故甚爱必大费，多藏必厚亡。知足不辱，知止不殆，可以长久。\n第四十五章 大成若缺，其用不弊。大盈若冲，其用不穷。大直若屈，大巧若拙，大辩若讷。躁胜寒，静胜热。清静为天下正。\n第四十六章 天下有道，却走马以粪；天下无道，戎马生于郊。祸莫大于不知足，咎莫大于欲得，故知足之足，常足矣。\n第四十七章 不出户，知天下；不窥牖，见天道。其出弥远，其知弥少。是以圣人不行而知，不见而名，不为而成。\n第四十八章 为学日益，为道日损。损之又损，以至于无为，无为而无不为。取天下常以无事，及其有事，不足以取天下。\n第四十九章 圣人无常心，以百姓心为心。善者，吾善之；不善者，吾亦善之，德善。信者，吾信之；不信者，吾亦信之，德信。圣人在天下歙歙（xīxī），为天下浑其心。（百姓皆注其耳目），圣人皆孩之。\n第五十章 出生入死。生之徒十有三，死之徒十有三。人之生动之死地，亦十有三。夫何故？以其生生之厚。盖闻善摄生者，陆行不遇兕（sì）虎，入军不被（pī）甲兵，兕无所投其角，虎无所措其爪（zhǎo），兵无所容其刃。夫何故？以其无死地。\n第五十一章 道生之，德畜（xù）之，物形之，势成之。是以万物莫不尊道而贵德。道之尊，德之贵，夫莫之命而常自然。故道生之，德畜之。长之、育之、亭之、毒之、养之、覆之。生而不有，为而不恃，长（zhǎng）而不宰，是谓玄德。\n第五十二章 天下有始，以为天下母。既得其母，以知其子；既知其子，复守其母，没（mò）身不殆。塞（sè）其兑，闭其门，终身不勤。开其兑，济其事，终身不救。见（jiàn）小曰明，守柔曰强。用其光，复归其明，无遗身殃，是为习常。\n第五十三章 使我介然有知，行于大道，唯施（迤yí）是畏。大道甚夷，而民好径。朝（cháo）甚除，田甚芜，仓甚虚。服文彩，带利剑，厌饮食，财货有余，是为盗夸。非道也哉！\n第五十四章 善建者不拔，善抱者不脱，子孙以祭祀不辍。修之于身，其德乃真；修之于家，其德乃余；修之于乡，其德乃长（zhǎng）；修之于国，其德乃丰；修之于天下，其德乃普。故以身观身，以家观家，以乡观乡，以国观国，以天下观天下。吾何以知天下然哉？以此。\n第五十五章 含德之厚，比于赤子。蜂虿（chài）虺（huǐ）蛇不螫(shì)，猛兽不据，攫(jué)鸟不搏。骨弱筋柔而握固。未知牝牡之合而全作，精之至也。终日号而不嗄（shà），和之至也。知和曰常，知常曰明，益生曰祥，心使气曰强。物壮则老，谓之不道，不道早已。\n第五十六章 知（zhì）者不言，言者不知（zhì）。塞（sè）其兑，闭其门，挫其锐；解其纷，和其光，同其尘，是谓玄同。故不可得而亲，不可得而疏；不可得而利，不可得而害；不可得而贵，不可得而贱，故为天下贵。\n第五十七章 以正治国，以奇用兵，以无事取天下。吾何以知其然哉？以此。天下多忌讳，而民弥贫；民多利器，国家滋昏；人多伎（jì）巧，奇物滋起；法令滋彰，盗贼多有。故圣人云：“我无为而民自化，我好静而民自正，我无事而民自富，我无欲而民自朴。”\n第五十八章 其政闷闷，其民淳淳；其政察察，其民缺缺。祸兮福之所倚，福兮祸之所伏。孰知其极？其无正。正复为奇，善复为妖，人之迷，其日固久。是以圣人方而不割，廉而不刿（guì），直而不肆，光而不耀。\n第五十九章 治人事天莫若啬（sè）。夫唯啬，是谓早服。早服谓之重(chóng)积德，重(chóng)积德则无不克，无不克则莫知其极，莫知其极，可以有国。有国之母，可以长久。是谓深根固柢（dǐ），长生久视之道。\n第六十章 治大国若烹小鲜。以道莅（lì）天下，其鬼不神。非其鬼不神，其神不伤人；非其神不伤人，圣人亦不伤人。夫两不相伤，故德交归焉。\n第六十一章 大国者下流。天下之交，天下之牝。牝常以静胜牡，以静为下。故大国以下小国，则取小国；小国以下大国，则取大国。故或下以取，或下而取。大国不过欲兼畜（xù）人，小国不过欲入事人，夫两者各得其所欲，大者宜为下。\n第六十二章 道者万物之奥，善人之宝，不善人之所保。美言可以市，尊行可以加人。人之不善，何弃之有！故立天子，置三公，虽有拱璧以先驷马，不如坐进此道。古之所以贵此道者何？不曰以求得，有罪以免邪（yé）？故为天下贵。\n第六十三章 为无为，事无事，味无味。大小多少，报怨以德。图难于其易，为大于其细。天下难事必作于易，天下大事必作于细，是以圣人终不为大，故能成其大。夫轻诺必寡信，多易必多难，是以圣人犹难之。故终无难矣。\n第六十四章 其安易持，其未兆易谋，其脆易泮（pàn），其微易散。为之于未有，治之于未乱。合抱之木，生于毫末；九层之台，起于累土；千里之行，始于足下。为者败之，执者失之。是以圣人无为，故无败；无执，故无失。民之从事，常于几成而败之。慎终如始，则无败事。是以圣人欲不欲，不贵难得之货。学不学，复众人之所过。以辅万物之自然，而不敢为。\n第六十五章 古之善为道者，非以明民，将以愚之。民之难治，以其智多。故以智治国，国之贼；不以智治国，国之福。知此两者，亦稽（jī）式。常知稽式，是谓玄德。玄德深矣，远矣，与物反矣，然后乃至大顺。\n第六十六章 江海所以能为百谷王者，以其善下之，故能为百谷王。是以欲上民，必以言下之；欲先民，必以身后之。是以圣人处上而民不重，处前而民不害，是以天下乐推而不厌。以其不争，故天下莫能与之争。\n第六十七章 天下皆谓我道大，似不肖（xiào）。夫唯大，故似不肖。若肖，久矣其细也夫。我有三宝，持而保之。一曰慈，二曰俭，三曰不敢为天下先。慈，故能勇；俭，故能广；不敢为天下先，故能成器长（zhǎng）。今舍慈且勇，舍俭且广，舍后且先，死矣！夫慈，以战则胜，以守则固，天将救之，以慈卫之。\n第六十八章 善为士者不武，善战者不怒，善胜敌者不与，善用人者为之下。是谓不争之德，是谓用人之力，是谓配天古之极。\n第六十九章 用兵有言，吾不敢为主而为客，不敢进寸而退尺。是谓行（xíng）无行（háng），攘(rǎng)无臂，扔无敌，执无兵。祸莫大于轻敌，轻敌几丧吾宝。故抗兵相加，哀者胜矣。\n第七十章 吾言甚易知，甚易行，天下莫能知，莫能行。言有宗，事有君。夫唯无知，是以不我知。知我者希，则我者贵，是以圣人被（pī，“被”同“披”）褐怀玉。\n第七十一章 知不知，上；不知知，病。夫唯病病，是以不病。圣人不病，以其病病，是以不病。\n第七十二章 民不畏威，则大威至。无狎（xiá）其所居，无厌（yà，“厌”同“压”）其所生。夫唯不厌（yà，“厌”同“压”），是以不厌(yàn)。是以圣人自知，不自见（xiàn）；自爱，不自贵。故去彼取此。\n第七十三章 勇于敢则杀，勇于不敢则活。此两者，或利或害。天之所恶（wù），孰知其故？是以圣人犹难之。天之道，不争而善胜，不言而善应，不召而自来，繟（chǎn）然而善谋。天网恢恢，疏而不失。\n第七十四章 民不畏死，奈何以死惧之！若使民常畏死，而为奇者，吾得执而杀之，孰敢？常有司杀者杀，夫代司杀者杀，是谓代大匠斫（zhuó）。夫代大匠斫者，希有不伤其手矣。\n第七十五章 民之饥，以其上食税之多，是以饥。民之难治，以其上之有为，是以难治。民之轻死，以其求生之厚，是以轻死。夫唯无以生为者，是贤于贵生。\n第七十六章 人之生也柔弱，其死也坚强。万物草木之生也柔脆，其死也枯槁。故坚强者死之徒，柔弱者生之徒。是以兵强则不胜，木强则兵。强大处下，柔弱处上。\n第七十七章 天之道，其犹张弓与！高者抑之，下者举之；有余者损之，不足者补之。天之道，损有余而补不足。人之道则不然，损不足以奉有余。孰能有余以奉天下？唯有道者。是以圣人为而不恃，功成而不处，其不欲见（xiàn）贤。\n第七十八章 天下莫柔弱于水，而攻坚强者莫之能胜，其无以易之。弱之胜强，柔之胜刚，天下莫不知，莫能行。是以圣人云，受国之垢，是谓社稷主；受国不祥，是为天下王。正言若反。\n第七十九章 和大怨，必有余怨，安可以为善？是以圣人执左契，而不责于人。有德司契，无德司彻。天道无亲，常与善人。\n第八十章 小国寡民，使有什伯（bǎi）之器而不用，使民重（zhòng）死而不远徙(xí)。虽有舟舆，无所乘之；虽有甲兵，无所陈之；使人复结绳而用之。甘其食，美其服，安其居，乐其俗。邻国相望，鸡犬之声相闻，民至老死不相往来。\n第八十一章 信言不美，美言不信；善者不辩，辩者不善；知（zhì）者不博，博者不知（zhì）。圣人不积，既以为人，己愈有；既以与人，己愈多。天之道，利而不害。圣人之道，为而不争。\n","description":"","id":11,"section":"道","tags":["道德经","性功"],"title":"道德经","uri":"https://siteofen.github.io/zh/%E9%81%93/%E9%81%93%E5%BE%B7%E7%BB%8F/"},{"content":"01 道可道也，非恒道也。名可名也，非恒名也。无名万物之始也，有名万物之母也。故：恒无欲也，以观其眇；恒有欲也，以观其徼。两者同出，异名同谓。玄之又玄，众妙之门。\n02 天下皆知美之为美，恶矣，皆知善之为善，斯不善矣。有无之相生也，难易之相成也，长短之相形也，高下之相盈也，音声之相和也，先后之相随也。是以圣人居无为之事，行不言之教。万物作而弗始也，为而弗恃也，成功而弗居也，夫唯弗居，是以弗去。\n03 不上贤，使民不争。不贵难得之货，使民不为盗。不见可欲，使民不乱。是以圣人之治也，虚其心，实其腹，弱其志，强其骨，恒使民无知无欲也。使夫知不敢弗为而已，则无不治矣。\n04 道中，而用之又弗盈也，渊呵，似万物之宗。挫其锐，解其纷，和其光，同其尘，湛呵，似或存。吾不知谁之子，象帝之先。\n05 天地不仁，以万物为刍狗。圣人不仁，以百姓为刍狗。天地之间，其犹橐龠舆？虚而不屈，动而愈出。多闻数穷，不若守于中。\n06 谷神不死，是谓玄牝。玄牝之门，是谓天地之根。绵绵呵若存，用之不堇。\n07 天长地久。天地之所以能长且久者，以其不自生也，故能长生。是以圣人后其身而身先，外其身而身存，不以其无私邪，故能成其私。\n08 上善若水。水善利万物而有静，居众人之所恶，故几于道矣。居善地，心善渊，予善天，言善信，政善治，事善能，动善时。夫唯不争，故无尤。\n09 持而盈之，不如其已。揣而锐之，不可长葆之。金玉盈室，莫之守也，富贵而骄，自遗咎也。功遂身退，天之道也。\n10 营魄抱一，能毋离乎？抟气致柔，能婴儿乎？修除玄览，能无疵乎？爱民治国，能毋以为乎？天门启阖，能为雌乎？明白四达，能毋以知乎？生之，畜之，生而弗有，长而弗宰也，是谓玄德。\n11 卅辐同一毂，当其无，有车之用也。埏埴而为器，当其无，有埴器之用也。凿户牖，当其无，有室之用也。故：有之以为利，无之以为用。\n12 五色使人之目盲，五音使人之耳聋，五味使人之口爽，驰骋畋猎使人心发狂，难得之货使人之行妨。是以圣人之治也，为腹而不为目，故去彼而取此。\n13 宠辱若惊，贵大患若身。何谓宠辱若惊？宠之为下也，得之若惊，失之若惊，是谓宠辱若惊。何谓贵大患若身？吾所以有大患者。为吾有身，及吾无身。有何患？故：贵为身以为天下，若可以托天下矣；爱以身以为天下，汝可以寄天下。\n14 视之而弗见，名之曰微。听之而弗，闻名之曰希。搏之而弗得，名之曰夷。三者不可致诘，故混而为一。一者，其上不谬，其下不惚，寻寻呵，不可名也，复归于无物，是谓无状之状，无物之象，是谓沕望。随而不见其后，迎而不见其首。执今之道，以御今之有，以知古始，是谓道纪。\n15 古之善为道者，微妙玄达，深不可识。夫唯不可识，故强为之容，曰：与呵，其若冬涉水；犹呵，其若畏四邻；俨呵，其若客；涣呵，其若冰泽；沌呵，其若朴；湷呵，其若浊；旷呵，其若谷。浊而静之徐清，安以动之徐生，保此道者不欲盈，夫唯不欲盈。故能蔽而不成。\n16 至虚极也，守静督也，万物旁作，吾以观其复也。夫物芸芸，各复归于其根，归根曰静，静是谓复命。复命常也，知常明也。不知常，妄作凶。知常容，容乃公，公乃王，王乃天，天乃道，道乃久，没身不殆。\n17 太上，下知有之，其次亲誉之，其次畏之，其下侮之，信不足，案有不信，猷呵，其贵言也。成功遂事，而百姓谓我自然。\n18 故大道废，案有仁义。知慧出，案有大伪。六亲不和，案有孝慈。邦家昏乱，案有贞臣。\n19 绝圣弃知，民利百倍。绝仁弃义，民复孝慈。绝巧弃利，盗贼无有。此三言也，以为文未足，故令之有所属：见素抱朴，少思寡欲，绝学无忧。\n20 唯与诃，其相去几何？美与恶，其相去何若？人之所畏，亦不可以不畏。恍呵其未央哉。众人熙熙，若享于太牢而春登台。我泊焉未佻，若婴儿之未孩。累呵似无所归，众人皆有余，我独遗，我愚人之心也，惷惷呵。俗人昭昭，我独昏呵，俗人察察，我独闵闵呵，惚呵其若海，恍呵其若无所止。众人皆有以，我独顽以鄙。吾欲独异于人，而贵食母。\n21 孔德之容，唯道是从。道之物，唯恍唯惚，惚呵恍呵，中有象呵，望呵惚呵，中有物呵，幽呵冥呵，中有精呵。其精甚真，其中有信。自古及今，其名不去，以顺众父。吾何以知众父之然？以此。\n22 炊者不立，自视者不彰，自见者不明，自伐者无功，自矜者不长。其在道也，曰：余食赘行，物或恶之，故有欲者弗居。\n23 曲则全，枉则直。洼则盈，敝则新。少则得，多则惑。是以圣人执一，以为天下式。不自视故彰，不自见故明，不自伐故有功，弗矜故能长，夫唯不争，故莫能与之争。古之所谓曲则全者，几虚语哉，诚全归之。\n24 希言自然，飘风不终朝，暴雨不终日，孰为此？天地而弗能久，而况于人乎？故从事于道者同于道，德者同于德，失者同于失。同于德者，道亦德之。同于失者，道亦失之。\n25 有物混成，先天地生，渊呵寥呵，独立而不改，可以为天地母。吾未知其名，字之曰道，强为之名曰大。大曰逝，逝曰远，远曰反。道大，天大，地大，王亦大。国中有四大，而王居一焉。人法地，地法天，天法道，道法自然。\n26 重为轻根，静为躁君，是以君子终日行不离其辎重。虽有阛馆，燕处则昭若。若何万乘之主而以身轻天下？轻则失本，躁则失君。\n27 善行者无辙迹，善言者无瑕谪，善数者不以筹策。善闭者无关楗而不可启也，善结者无绳约而不可解也。是以圣人恒善救人而无弃人，物无弃财，是谓袭明。故：善人，善人之师；不善人，善人之资也。不贵其师，不爱其资，虽知乎，大迷也，是谓眇要。\n28 知其雄，守其雌，为天下溪；为天下溪，恒德不离；恒德不离，复归于婴儿。知其荣，守其辱，为天下谷；为天下谷，恒德乃足；恒德乃足，复归于朴。知其白守其黑，为天下式；为天下式，恒德不忒；恒德不忒，复归于无极。朴散则为器，圣人用之则为官长，夫大制无割。\n29 将欲取天下而为之，吾见其弗得已。夫天下神器也，非可为者也。为者败之，执者失之。物或行或随，或嘘或吹，或强或羸，或培或隳，是以圣人去甚、去大、去奢。\n30 以道佐人主，不以兵强于天下，其事好还。师之所居，楚棘生之，善者果而已矣，毋以取强焉。果而勿骄，果而勿矜，果而勿伐，果而不得已居，是谓果而不强。物壮则老，谓之不道，不道早已。\n31 夫兵者，不祥之器也，物或恶之，故有欲者弗居。君子居则贵左，用兵则贵右，故兵者非君子之器也。兵者不祥之器也，不得已而用之。铦袭为上，勿美也，若美之，是乐杀人也。夫乐杀人，不可以得志于天下矣。是以吉事上左，丧事上右，是以偏将军居左，上将军居右，言以丧礼居之也。杀人众，以悲哀泣之，战胜，以丧礼处之。\n32 道恒无名，朴虽小，而天下弗敢臣，侯王若能守之，万物将自宾，天地相合，以俞甘露，民莫之令而自均焉。始制有名，名亦既有，夫亦将知止，知止所以不殆。俾道之在天下也，犹小谷之于江海也。\n33 知人者智也，自知者明也。胜人者有力也，自胜者强也。知足者富也，强行者有志也。不失其所者久也，死而不忘者寿也。\n34 道泛呵，其可左右也，成功遂事而弗名有也。万物归焉而弗为主，则恒无欲也，可名于小，万物归焉而弗为主，可名于大。是以圣人之能成大也，以其不为大也，故能成大。\n35 执大象，天下往，往而不害，安平泰，乐与饵，过客止。故道之出言也，曰：啖呵其无味也，视之不足见也，听之不足闻也，用之不可既也。\n36 将欲歙之，必固张之。将欲弱之，必固强之。将欲去之，必固兴之。将欲夺之，必固与之。是谓微明：柔弱胜刚强，鱼不脱于渊，邦利器不可以示人。\n37 道恒无名，侯王若能守之，万物将自化。化而欲作，吾将阗之以无名之朴。阗之以无名之朴，夫将不辱。不辱以静，天地将自正。\n38 上德不德是以有德，下德不失德是以无德。上德无为而无以为也，下德为之而有以为，上仁为之而无以为也，上义为之而有以为也，上礼为之而莫之应也则攘臂而扔之。故失道而后德，失德而后仁，失仁而后义，失义而后礼。夫礼者忠信之薄也，而乱之首也，前识者道之华也，而愚之首也，是以大丈夫居其厚而不居其薄，居其实而不居其华，故去彼而取此。\n39 昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下正。其致之也：谓天毋已清将恐裂，谓地毋已宁将恐废，谓神毋已灵将恐歇，谓谷毋已盈将恐竭，谓万物毋已生将恐灭，谓侯王毋已贵以高将恐蹶。故必贵而以贱为本，必高而以下为基，夫是以侯王自谓孤、寡、不谷，此其贱之本舆？非也，故致数，舆无舆。是故不欲，禄禄若玉，珞珞若石。\n40 上士闻道，堇而行之，中士闻道，若存若亡，下士闻道，大笑之，弗笑，不足以为道，是以建言有之曰：明道如费，进道如退，夷道如类。上德如谷，大白如辱，广德如不足，建德如偷。质真如渝，大方无隅，大器免成，大音希声，天象无形，道褒无名，夫唯道善始且善成。\n41 返也者，道之动也；弱也者，道之用也。天下之物生于有，有生于无。\n42 道生一，一生二，二生三，三生万物。万物负阴而抱阳，中气以为和。天下之所恶，唯孤、寡、不谷，而王公以自名也，物或损之而益，益之而损，故人之所教兮，议而教人，故强梁者不得死，我将以为学父。\n43 天下之至柔，驰骋于天下之至坚，无有入于无间，吾是以知无为之有益也。不言之教，无为之益，天下希能及之矣。\n44 名与身孰亲？身与货孰多？得与亡孰病？甚爱必大费，多藏必厚亡，故知足不辱，知止不殆，可以长久。\n45 大成若缺，其用不敝。大盈若冲，其用不穷。大直如诎，大巧如拙，大赢如溶。躁胜寒，静胜炅，清静可以为天下正。\n46 天下有道，却走马以粪。天下无道，戎马生于郊。罪莫大于可欲，祸莫大于不知足，咎莫憯于欲得。故知足之足，恒足矣。\n47 不出于户，以知天下。不窥于牖，以知天道。其出也弥远，其知也弥少，是以圣人不行而知，不见而明，弗为而成。\n48 为学者日益，闻道者日损，损之又损，以至于无为。无为而无不为，将欲取天下也恒无事，及其有事也又不足以取天下矣。\n49 圣人恒无心，以百姓之心为心。善者善之，不善者亦善之，德善也。信者信之，不信者亦信之，德信也。圣人之在天下，歙歙焉，为天下浑心，百姓皆属耳目焉，圣人皆孩之。\n50 出生入死，生之徒十有三，死之徒十有三，而人之生动皆之死地之十有三，夫何故也？以其生生也。盖闻善执生者，陵行不遇兕虎，入军不被甲兵。兕无所揣其角，虎无所措其爪，兵无所容其刃，夫何故也？以其无死地焉。\n 51道生之而德畜之，物刑之而器成之，是以万物尊道而贵德，道之尊、德之贵也，夫莫之爵而恒自然也。道，生之、畜之、长之、育之、亭之、毒之、养之、覆之。生而弗有也，为而弗恃也，长而弗宰也，此之谓玄德。\n52 天下有始，以为天下母，既得其母，以知其子，既知其子，复守其母，没身不殆。塞其兑，闭其门，终身不堇。启其兑，济其事，终身不救。见常曰明，守柔曰强。用其光，复归其明，毋遗身殃，是谓袭常。\n53 使我介然有知也，行于大道，唯施是畏。大道甚夷，民甚好解。朝甚除，田甚芜，仓甚虚；服文采，带利剑，厌食而财货有余，是谓盗夸，盗夸非道也。\n54 善建者不拔，善抱者不脱，子孙以祭祀不绝。修之身，其德乃真；修之家，其德有余；修之乡，其德乃长；修之国，其德乃丰；修之于天下，其德乃博。以身观身，以家观家，以乡观乡，以邦观邦，以天下观天下，吾何以知天下然？兹以此。\n55 含德之厚者，比于赤子，蜂虿虺蛇弗蜇，攫鸟猛兽弗搏，骨弱筋柔而握固。未知牝牡之合而朘作，精之至也；终日号而不嚘，和之至也。和曰常，知常曰明，益生曰祥，心使气曰强。物壮则老，谓之不道，不道早亡。\n56 知者弗言，言者弗知。塞其兑，闭其门，和其光，同其尘，挫其锐，解其纷，是谓玄同。故不可得而亲，不可得而疏，不可得而利，亦不可得而害，不可得而贵，亦不可得而贱，故为天下贵。\n57 以正治邦，以奇用兵，以无事取天下。吾何以知其然哉？夫天下多忌讳而民弥贫，人多利器而国家滋昏，民多伎能而奇物滋起，法物滋彰而盗贼多有。是以圣人之言曰：我无为也而民自化，我好静而民自正，我无事而民自富，我欲无欲而民自朴。\n58 其政闵闵，其民屯屯，其正察察，其邦缺缺。祸，福之所倚；福，祸之所伏，孰知其极？其无正也，正复为奇，善复为妖。人之悉也，其日固久矣。是以方而不割，兼而不刺，直而不绁，光而不曜。\n59 治人事天莫若啬，夫唯啬，是以早服。早服是谓重积德，重积德则无不克，无不克则莫知其极，莫知其极可以有国，有国之母可以长久，是谓根深固氐长生久视之道也。\n60 治大国若烹小鲜，以道莅天下。其鬼不神？非其鬼不神也。其神不伤人也？非其神不伤人也，圣人弗伤也。夫两不相伤，故德交归焉。\n61 大邦者，下流也，天下之牝也，天下之交也，牝恒以静胜牡，为其静也。故大邦以下小邦则取小国，小邦以下大邦则取于大邦。故或下以取，或下而取。故：大邦者不过欲兼畜人，小邦者不过欲入事人。夫皆得其欲，则大者宜为下。\n62 道者万物之主也，善人之宝也，不善人之所葆也。美言可以市，尊行可以贺人。人之不善，何弃之有？故：立天子置三卿，虽有拱之璧以先驷马，不若坐进此道。古之所以贵此道者何也？不谓求以得，有罪以免与？故为天下贵。\n63 为无为，事无事，味无味，大小多少，报怨以德。图难乎其易也，为大乎其细也。天下之难作于易，天下之大作于细。是以圣人终不为大，故能成其大。夫轻诺必寡信，多易必多难。是以圣人猷难之，故终于无难。\n64 其安也，易持也。其未兆也，易谋也。其脆也，易判也。其微也，易散也。为之于其未有也，治之于其未乱也。合抱之木作于毫末，九尺之台起于蔂土，百仞之高始于足下，为之者败之，执之者失之。是以圣人无为也，故无败也，无执也，故无失也。民之从事也，恒于几成而败之，慎终若始则无败事矣。是以圣人欲不欲而不贵难得之货，学不学而复众人之所过，能辅万物之自然而弗敢为。\n65 故曰：为道者非以明民也，将以愚之也。民之难治也，以其知也。故以知知邦，邦之贼也；以不知知邦，邦之德也。恒知此两者，亦稽式也。恒知稽式，此谓玄德。玄德深矣远矣，与物反矣，乃至大顺。\n66 江海之所以能为百谷王者，以其善下之也，故能为百谷王。是以圣人之欲上民也，必以其言下之。其欲先民也，必以其身后之。故居前而民弗害也，居上而民弗重也，天下乐推而弗厌也。以其无争，故天下莫能与之争。\n67 小邦寡民：使有什佰之器而毋用，使民重死而远徙。有车舟无所乘之，有甲兵无所陈之，使民复结绳而用之。甘其食，美其服，乐其俗，安其居。邻邦相望，鸡犬相闻，民至老死不相往来。\n68 信言不美，美言不信。知者不博，博者不知。善者不多，多者不善。圣人无积：既以为人，己愈有；既以予人，己愈多。故：天之道，利而不害；人之道，为而弗争。\n69 天下皆谓我大，大而不肖，夫唯肖故能大。若肖久矣，其细也，夫我恒有三宝，持而保之：一曰慈；二曰俭；三曰不敢为天下先。慈故能勇，俭故能广，不敢为天下先故能成事长。今舍其慈且勇，舍其俭且广，舍其后且先，则必死矣。夫慈，以战则胜，以守则固，天将健之如以慈垣之。\n70 善为士者不武，善战者不怒，善胜敌者弗与，善用人者为之下，是谓不争之德，是谓用人，是谓配天，古之极也。\n71 用兵有言曰：吾不敢为主而为客，吾不进寸而退尺。是谓行无行，攘无臂，执无兵，乃无敌矣。祸莫大于无敌，无敌近亡吾，葆矣。故乘兵相若，则哀者胜矣。\n72 吾言甚易知也，甚易行也，而人莫之能知也，而莫之能行也。言有君，事有宗，其唯无知也，是以不我知。知者希，则我贵矣，是以圣人被褐而怀玉。\n73 知不知，尚矣。不知不知，病矣。是以圣人之不病，以其病病也，是以不病。\n74 民之不畏威，则大威将至矣。毋狎其所居，毋厌其所生。夫唯弗厌，是以不厌。是以圣人自知而不自见也，自爱而不自贵也，故去彼取此。\n75 勇于敢者则杀，勇于不敢者则活，此两者或利或害。天之所恶，孰知其故？天之道，不战而善胜，不言而善应，不召而自来，繟然而善谋，天网恢恢，疏而不失。\n76 若民恒且不畏死，奈何以杀惧之也？若民恒且畏死，而为畸者吾将得而杀之，夫孰敢矣？若民恒且必畏死，则恒有司杀者。夫代司杀者杀，是代大匠斫也。夫代大匠斫者，稀有不伤其手矣。\n77 民之饥也，以其上食税之多也，是以饥。百姓之不治也，以其上之有以为也，是以不治。民之轻死也，以其求生之厚也，是以轻死。夫唯无以生为者，是贤贵生。\n78 人之生也柔弱，其死也坚强。万物草木之生也柔脆，其死也枯槁。故曰：坚强者，死之徒也；柔弱微细者，生之徒也。是以兵强则不胜，木强则梗。恒强大居下，柔弱微细居上。\n79 天下之道，犹张弓者也。高者抑之，下者举之，有余者损之，不足者补之。故：天之道，损有余而益不足。人之道则不然，损不足而奉有余。孰能有余而有以取奉于天者乎？唯又道者乎？是以圣人为而不恃，功成而不居也。若此，其不欲见贤也。\n80 天下莫柔弱于水，而攻坚强者莫之能胜也，以其无以易之也。水之胜刚也，弱之胜强也，天下莫弗知也，而莫之能行也。故圣人之言曰：受邦之垢，是谓社稷之主；受邦之不详是为天下之王。正言若反。\n81 和大怨，必有余怨，焉可以为善？是以圣人右介而不以责于人。故有德司介，无德司彻。夫天道无亲，恒与善人。\n","description":"","id":12,"section":"道","tags":["道德经","性功"],"title":"道德经-马王堆帛书版","uri":"https://siteofen.github.io/zh/%E9%81%93/%E9%81%93%E5%BE%B7%E7%BB%8F-%E9%A9%AC%E7%8E%8B%E5%A0%86%E5%B8%9B%E4%B9%A6%E7%89%88/"},{"content":"第一章 道可道，非常道；名可名，非常名。\n The Way that can be told of is not an Unvarying Way;\nThe names that can be named are not unvarying names.\n 威利用the way来翻译道，西方人看重方法。\n无名，天地之始；有名，万物之母。\n It was from the Nameless that Heaven and Earth sprang;\nThe named is but the mother that rears the ten thousand creatures, each after its kind.\n 用spring弹出来表明无中生有天地之始，用rear抚养来表明万物之母。\n故常无欲，以观其妙；常有欲，以观其徼。\n Truly, “Only he that rids himself forever of desire can see the Secret Essences”;\nHe that has never rid himself of desire can see only the Outcomes.\n 用Secret Essences秘密本质来形容妙，用Outcomes结果形容徼。此译文褒无欲贬有欲，然道在有欲无欲之间，观妙观徼，不执两边。\n此两者，同出而异名，同谓之玄。玄之又玄，众妙之门。\n These two things issued from the same mould, but nevertheless are different in name.\nThis “same mould” we can but call the Mystery, Or rather the “Darker than any Mystery”, The Doorway whence issued all Secret Essences.\n the Mystery为玄， the “Darker than any Mystery” 玄之又玄, The Doorway whence issued all Secret Essences 众妙之门。译得真好！\n第二章 天下皆知美之为美，斯恶已；皆知善之为善，斯不善已。\n It is because every one under Heaven recognizes beauty as beauty，that the idea of ugliness exists.\nAnd equally if every one recognized virtue as virtue，this would merely create fresh conceptions of wickedness.\n virtue善，wickedness恶\n故有无相生，难易相成，长短相形，高下相倾，音声相和，前后相随。\n For truly‘Being and Not-being grow out of one another；\nDifficult and easy complete one another；\nLong and short test one another；\nHigh and low determine one another；\nPitch and mode give harmony to one another；\nFront and back give sequence to one another’\n Pitch and mode音声\n是以圣人处无为之事，行不言之教，万物作焉而不辞，生而不有，为而不恃，功成而弗居。夫唯弗居，是以不去。\n Therefore the Sage relies on actionless activity, Carries on wordless teaching。\nBut the myriad creatures are worked upon by him; he does not disown them.\nHe rears them, but does not lay claim to them,\nControls them, but does not lean upon them,\nAchieves his aim, but does not call attention to what he does;\nAnd for the very reason that he does not call attention to what he does He is not ejected from fruition of what he has done.\n 英文不够力，但觉得He is not ejected from fruition of what he has done.翻译的不太好。 因夫唯弗居，是以不去的原因前面也说了，是因为天下皆知美之为美，斯恶已。故此道家创造不占有，成功不自居。\n第三章 不尚贤，使民不争；不贵难得之货，使民不为盗；不见可欲，使民心不乱。\n If we stop looking for “persons of superior morality” (hsien) to put in power, there will be no more jealousies among the people.\nIf we cease to set store by products that are hard to get, there will be no more thieves.\nIf the people never see such things as excite desire, their hearts will remain placid and undisturbed.\n 好些生词。placid，google翻译成波澜不惊\n是以圣人之治，虚其心，实其腹；弱其志，强其骨。\n Therefore the Sage rules\nBy emptying their hearts\nAnd filling their bellies\nWeakening their intelligence\nAnd toughening their sinews\n 虚心实腹，当然很难翻译。故此亚视《八仙过海》电视铁拐李说不是可以用语言来形容的。\n不过前帖东游记时东华传道钟离说的很好，值得贴在此处。\n何谓虚心实腹？心者，吾身之主，念其本来，洞洞空空，原无一物；自人累于物欲，而虚者始实，必却其欲，反其原，则虚者虚,而神在万物之表。腹者精之关，究其始生，保合完固，毫无渗漏。自人嗜于美色，而实者始虚，必固其精，窒其欲，则实者常实，而精在不摇之天。二者完全，则老者可童，夭者可寿；可以身游紫府，可以名书玉京，宁曰仅仅养生已哉。\n另弱其志翻译成Weakening their intelligence，似不妥，译意为弱其智了，可能用Weakening their Ambition更佳。\n常使民无知无欲，使夫智者不敢为也。为无为，则无不治。\n Ever striving to make the people knowledgeless and desireless.\nIndeed he sees to it that if there be any who have knowledge, they dare not interfere.\nYet through his actionless activity all things are duly regulated.\n 西方社会制度挺追求duly regulated。但也没有采用完全的actionless activity。\n所谓上法下道。有识之士制定好并逐步完善社会系统框架的过程中，上以法家之严谨以监管政府，下以道家之无为而不扰百姓。\nref https://jesselau.com/daodejingen1/\n","description":"","id":13,"section":"道德经英译","tags":["道德经","道德经英文"],"title":"道德经英文:一到三章","uri":"https://siteofen.github.io/zh/%E9%81%93%E5%BE%B7%E7%BB%8F%E8%8B%B1%E8%AF%91/%E4%B8%80%E5%88%B0%E4%B8%89%E7%AB%A0/"},{"content":"ref https://jesselau.com/daodejingen2/\nhttps://jesselau.com/tags/%E9%81%93%E5%BE%B7%E7%BB%8F%E8%8B%B1%E8%AF%91%E6%9C%AC/\n","description":"","id":14,"section":"道德经英译","tags":["道德经","道德经英文"],"title":"道德经英文:四到六章","uri":"https://siteofen.github.io/zh/%E9%81%93%E5%BE%B7%E7%BB%8F%E8%8B%B1%E8%AF%91/%E5%9B%9B%E5%88%B0%E5%85%AD%E7%AB%A0/"},{"content":"一、实修功法 概要： 1、回光之功，全用逆法，注想天心，天心居曰月中。\n2、诸子只去回光，便是无上妙谛。光易动而难定，回之既久，此光凝结，即是自然法身，而凝神于九霄之上矣。\n3、功法在于存诚两字。诸子存诚妙用，尚有诀中捷诀。乃于万缘放下之时，惟用梵文伊字。（左目右目与眉心）以字中点存诸眉心，以左点存左目，右点存右目，则人两目神光，自得会眉心。眉心即天目，乃为三光会归出入之总户。人能用三目如梵伊字然，微以意运如磨境，三光立聚眉心，光耀如日现前，即以意引临心后关前（天心章言以意引临心后关前，是示功夫已到之人，统说回光之全功也。此言不必念又注黄中，是教初学凝神一处以聚光，不可分心两处也。）。此一处也，按即玄牝之门。以意引之，光立随临，而毋忘若如二字玄义，天心必自洞启。\n实修入门： 4、看鼻端只在最初入静处，举眼一视，定个准则，便放下。如泥水匠人用线一般，彼自起手一挂，便依了做上去，不只管把线看也。\n5、以两目谛观鼻端，正身安坐。系心于缘中，道言中黄，佛言缘中，一也。不必言头中，初学但于两目中间齐平处系念便了。光是活泼泼的东西，系念眼之齐平处，光自然透入，不必著一念于中黄也。\n6、佛道二祖，教人看鼻尖者，非谓著念于鼻端也，亦非谓眼观鼻端，而念又注中黄也。曰鼻端二字最妙，只是借鼻以为眼之准耳。初不在鼻上，盖以太开眼，则视远而不见鼻矣。太闭眼，则眼合而不见鼻矣。太开失之外走，易于散乱。太闭失之内驰，易于昏沉。惟垂帘得中，恰好望见鼻端，故取以为准。只是垂帘恰好去处，彼光自然透入，不劳你注射与不注射也。\n实修进阶： 7、寄心于息。息者，自心也，自心为息。心一动而即有气，气本心之所化也。\n8、“鸡能抱卵心常听”，此要妙诀也。 “置心一处，无事不办。”心易走，即以气纯之。气易粗，即以心细之。如此而心焉有不定者乎？\n9、回光必兼之调息，此法全用耳光。一是目光，一是耳光。目光者，外日月交光也。耳光者，内日月交精也。然精即光之凝定处，同出而异名也，故聪明总一灵光而已。\n10、坐时用目垂帘后，定个准则，便放下。然竟放下，又恐不能，即存心于听息。息之出入，不可使耳闻。听惟听其无声也，一有声，便粗浮而不入细，即耐心，轻轻微微些，愈放愈微，愈微愈静，久之忽然微者遽速断，此则真息现在，而心体可识矣。盖心细则息细，心一则动气也。息细则心细，气一则动心也。定心必先之以养气者，亦以心无处入手，故缘气为之端倪，所谓纯气之守也。\n二、功法基础理论： 1、自然曰道，道无名相，一性而已，一元神而已，性命不可见寄之天光，天光不可见，寄之两目。\n2、天心者，三才同禀之心，丹书所谓玄窍是也。人人具有。\n3、“置心一处，何事不办？”宗旨妙用，亦惟在置心一处也。内观即是置心一处之诀，即是心传秘旨。\n4、盖天心犹宅舍一般，光乃主人翁也。故一回光，周身之气皆上朝，如圣王定都立极，执玉帛者万国；\n5、元神真性，超元会而上之。惟有元神在，即无极也，生天生地，皆由此矣。学人但能护元神，则超生阴阳外，不在三界中。此见性方可，所谓本来面目也。\n6、圣圣相传，不离返照。返者，自知觉之心，返乎形神未兆之初，则吾六尺之中，返求个天地未生之体。\n7、今拟光照元宫，如英明主有伊周佐之，日日回光，如左右臣工,尽心辅弼。内政既肃，自然一切奸邪，无不倒戈乞命矣。\n8、丹道以精水、神火、意土三者为无上之宝。精水乃先天真一之炁。神火即光也。意土即中宫天心也。以神火为用，意土为体，精水为基。\n9、断识。古人出世法，炼尽阴滓以返纯乾，不过消魄全魂耳。学人炼尽阴魄，即为纯阳。回光者，消阴制魄之诀也。光即乾也，回之即返之也。只守此法，自然精足，神火发生，意土凝定，而圣胎可结矣。\n三、功法景况说明： 1、凡人视物，任眼一照去，不及分别，此为“性光”。如镜之无心而照也，如水之无心而鉴也。少刻即为“识光”，以其分别也。镜有影，已无镜矣，水有象，已非水矣。光有识，尚何光哉？\n2、子等初则“性光”，转念则识，识起而光杳不可觅。非无光也，光已为识矣。\n3、用心即为识光，放下乃为性光。毫厘千里，不可不辨。识不断，则神不生。心不空，则丹不结。\n4、心静则丹，心空即药。不著一物，是名心静。不留一物，是名心空。空见为空，空犹未空。空忘其空，斯名真空。\n5、凡漏泄精神，动而交物者，皆离也。凡收转神识，静而中涵者，皆坎也。七窍与外走者为离，七窍之内返者为坎。一阴主于逐色随声，一阳主于返闻收见。坎离即阴阳。阴阳即性命，性命即身心，身心即神气。一自敛息，精神不为境缘流转，即是真交。\n6、周天非以气作主，以心到为妙诀。若毕竟如何周天，是助长也。无心而守，无意而行。仰观乎天，三百六十五度，刻刻变迁，而斗枢终古不移。吾心亦犹是也。心即斗枢，气即群星。吾身之气，四肢百骸，原是贯通。不要十分著力，于此锻炼识神，断除妄见，然后药生。药非有形之物，此性光也。而即先天之真气，然必于大定后方见，并无采法，言采者大谬矣。见之既久，心地光明，自然心空漏尽，解脱尘海。\n7、一日有一周天，一刻有一周天。坎离交处，便是一周。我之交，即天之回旋也，天之回旋，未尝少息。果能阴阳交泰，大地阳和，我之中宫正位，万物一时畅遂，即丹经沐浴法也，非大周天而何？\nhttps://zhuanlan.zhihu.com/p/382014723\n","description":"","id":15,"section":"道","tags":["太乙金华宗旨","吕洞宾","纯阳真人","命功","摘要"],"title":"《太乙金华宗旨》集要(最简)","uri":"https://siteofen.github.io/zh/%E9%81%93/%E5%A4%AA%E4%B9%99%E9%87%91%E5%8D%8E%E5%AE%97%E6%97%A8%E9%9B%86%E8%A6%81/"},{"content":"中孚子按语：世传张伯端真人三传匪人三受天谴，何以竟著《悟真篇》以丹道公开度世耶？盖丹家每言有道不传谓之“闭天道”，传予匪人谓之“泄天机”，皆七祖受冥考，殃及子孙。然丹经之著述，乃福荫祖先及子孙之莫大功德，盖其非为一己之私利，而以个人之劳苦利乐众生矣。张伯端真人之《悟真篇》，其徒孙白玉蟾尚批评其“用心不普”，所著丹经带有“铅汞气”，安知其未肯明传丹诀殆三受天谴之真正起因乎！是故张伯端又撰《青华秘文》及《金丹四百字》，特别是《青华秘文》不假诗词，直泄天机，与其前著丹经不类，后人以为非其所撰。清仇兆鳌更云：“《玉清金笥箓》，列于《道藏》中，明代正德间，江浦石淮得之道士李朴野，谓紫阳先生受意于青华真人，而手传于王邦叔者。今玩其书，指坎为肾宫，离为心田；又谓铅升于脐上，汞产自心源。此专取心肾交媾为金丹下手工夫，全与《悟真篇》相左。”“此明是两种法门，不离间杂，以起后学之疑。”《悟真篇》确\n以传龙虎丹法为本，然却与《青华秘文》有相通处。盖金丹大药，既以同类有情之物立为鼎器，假此鼎炉之真气，运动周天，诱此先天初气，结成玄珠，吞入腹内，擒制一身之阴气，运火退符，结为金液还丹。余今将此文丹诀钩玄而出，俾有志于丹道的学者稍免检索之劳。余更有数语以赠学者，云丹家收徒传法必宣授戒律，必要求学者敬信道、经、师三宝，“不传匪人”者，不传违犯戒律之人也。学道者必“胸怀天下，爱我中华；敬师重道，不悖伦理；奉公守法，慈爱六亲；立身正直，奉献社会”，严守丹家戒律，约束身心，自可授受丹道法诀。凡心行邪恶，违犯社会伦理道德，悖祖欺师，分裂祖国，认贼作父，出卖民族利益，诋毁中华民族传统文明，贪权贪财，龌龊腐败，欺压民众，皆是悖逆之“匪人”，必不可授予丹道法诀。更有一批贪得无厌的宵小之徒，四处钻营骗取丹诀以惑世，然自古丹家以“诚”入道，真诀自有神明护佑，丹诀授受必待缘分，没见心不诚而得道者，此所谓“盗道不成道”也。\n《心为君论》：“盖心静则神全，神全则性现。又一言以蔽之曰：静。”\n《心为君论》：“心不留事，一静可期，此便是觅静底路。……心求静，必先制眼……目不乱视，神返于心。神返于心，乃静之本。”\n《神为主论》：“元神者，乃先天以来一点灵光也。欲神者，气质之性也。元神者，先天之性也。”\n《精从气说》：“元神见而元气生，元气生见元精产矣。”\n《下手工夫》：“静坐之际，先行抑息之道。抑息者，夫人之息，一息未除，而一息续之。今则一息既生，而抑后息，后息受抑，故续之缓缓焉，久而息定。抑息千万不可动心，动心则逐于息，息未止而心已动矣。”\n《下手工夫》：“存心者，养性也。性之始见，不存心则无所养。……存心实自收心始。所谓收神者，盖收心之余用耳。行之至久，见如不见，闻如不闻，形心两忘，合乎至道，则元性彰露，而元气生矣。”\n《凝神论》：“凝神者，神融于精气也。精气神合而为一，而阳神产矣。”\n《神水华池说》：“华池者，脐中气穴之下，两肾中间一窍，绝肖黄庭，谷气就此而生精，医家所谓精穴者是也。斯窍也，少壮之时，阳盛气融，则神水华池，不过浇灌炉鼎，洗涤脾胃，周流润泽气穴而已。若元气衰微，精元枯竭者，皆藉此以为丹本。……华池之窍，乃生精而降于肾者也。气壮则精多，精多则华盛，用之如有余。”\n《采取图论》：“采者，采真阳于肾府；取者，取其汞于心田。”\n《采取图论》：“夫元气之在人，至静始见，是先天之气也；而后天之气，时刻循环，但人汩于欲而不知详审耳。”\n《采取图论》：“恍惚之中，始见真心，真心既见，就此真心生一真意，加以返光内照，庶百窍备陈，元精吐华矣。……真息绵绵之时，后天之气已定。后天隐，则先天之气见，故阳生焉。阳生者，先天之气，自气穴中流出，而至于肾中〇，如喷泡然。盖两肾中间，有一缕透气穴，乃父母交媾之后，始生脉络也，故先天之气游之。既觉如斯，则一身百脉，尽若春生。春意融而渐长，此时先天之体始立。先天立，而后天愈退藏矣，然后可以微动采取之意。”\n张伯端\n《采取图论》：“真心生意，神光烛心，故常为之说曰：‘目视心，心生意，意采铅。’……采之升也，实有异焉，醺然升至于脐而稍上，徐止脐之上，则息方凝，名曰铅。”\n《采取交会口诀》：“忘里觅，觅里忘，忘中见，见中忘，阳生矣。忘中采，采中忘，忘里升，升里见，见里变，铅成矣。定中起，意中升，忘中用，铅引汞矣。铅合汞于内，精会神于外，交会矣。铅汞精神，合而为一，却将一念，使之落黄庭归鼎矣。”\n《采取交会口诀》：“铅乃先天气，汞乃先天灵。”\n《直泄天机图论》：“西南者，乃气之会也。气合而归于此，却自夹脊直透上中丹田，而降于肾府。两肾中间，有治命桥一带。故寒山子曰‘上有栖神窟，横安治命桥’者，此也。……金丹之士，到此则一半矣。〇超然而出者，乃玄关一窍也。其大无外，其小无内。〇有形之中也，〇无形之中也。先就有形之中，寻无形之中，乃因命而见性也。就无形之中，寻有形之中，乃因性而见命也。先性故难，先命则有下手之处。譬之万里虽远，有路可通。先性则如水中捞月，然及其成功同也，未容轻议。”\n《蟾光图论》：“元性喻月，性之用也。性之初见如星大，圆陀陀，光烁烁，未足言见性，但气质之性稍息，而元性略见。如云开则月见，少顷合则亦然耳。至于不时时存之，则可没，与见未见时，无以异也。故金丹之士，才见此物分明，便是元气产矣。遂因而用之，譬之见贼便捉，毋使再逸。然以之收于鼎器之中，而一点元气之真，始不可得而出矣。”\n《蟾光图论》：“一阳才生时，但觉吾身有一物，或明或隐。二阳生时，则遍体生明矣。三阳生者，则光不在内，不在外，但觉此身如在虚空，亦无身，亦无虚空，亦无日，亦无月，常能如此，则大定也。”\n《蟾光图论》：“方其始也，以命而取性，性全矣。又以性安命，此是性命天机括处。所谓性命双修者，此之谓也。”\n《蟾光图论》：“黄庭为鼎，气穴为炉。黄庭正在气穴之上，缕络相连，是为炉鼎。阴阳为炭，以烹以炼。”\n《蟾光图论》：“静中行火候，定里结还丹。”\n《神室图论》：“神室者，元神所居之室，鄞鄂是也。”\n《神室图论》：“气足而形完，一点灵光，入于其中，则倏然而生，啼哭怆然，纯乎其人矣。此乃鄞鄂成，而神归于室之时也。神归其室，则所谓得其一，万事毕矣。盖交媾之后，神光垂而烛乎玄珠矣，精华升而产于玄珠矣，真铅则元气矣，精气神亦先有胚胎在其中矣。火足气充，则元精、元气、元神盖合而为一，故婴儿产矣。”\n《火候图论》：“夫性见则气生，气生则金生，金生则气多，气多则金愈旺，此二者交相为用也。金旺于中，烛破浮云，露出一钩真性，如月之明，乃偃月炉也；存养之久，则金气胜而全尽，烛见一轮明月，乃全性也。既见全性，又返金性，则吾身皆真性命为之主，此用火之时也。盖二者未融为一，而用火炼之，炼作纯金也。包含性命，通体皆阳，浮沉自在，爱日恋月，好游顶门，时至道成，奋厉而脱。吁嘻，人人可以如此而成功。”\n《总论金丹之要》：“夫金丹之道，贵乎药物，药物在乎精气神。神始用神光，精始用精华，气即用元气。精非气不盈，神非气不充。精因气融，气凭精用。气因神见，神凭气用。”\n《总论金丹之要》：“盖人受天地之中气以生，所谓命也，得天地之中气以成，遂可为人。我以身为天地，亦宜执其中，而为造化之枢纽。中者，有三中，心中意，脐中鼎，肾中炉。三中之至切者，心中意，而脐中鼎次之，肾中炉又次之。此三者，自金丹之始至终，不可须臾离也。”\n《总论金丹之要》：“肾水合精水，自玄膺流下，谓之华池神水。”\n《总论金丹之要》：“金丹之道，始然以神而用精气也，故曰神为重。神者，性之别名也。”\n《总论金丹之要》：“夫人之一气在身，由念而动，譬之握拳。吾念欲开，而五指伸了无挂碍。学人达此，于采先天一气之时，行一真念，采一真气，有无互用，落在黄庭，其理一也。穷冬凋剥，必得阴阳交泰之后，乃生万象。学人达此，当知交会之后，不期药物之产而自产矣。\n金之在水，其耀夺目。金之在土，土能藏之。盖产于幽处，而隐其明处也。丹之在鼎，犹人君在位，百官称职，其国自安。火候药物，各得其宜。”\n《总论金丹之要》：“言曰：‘斗极建四时，八节无不顺。斗极实兀然，魁杓自移动。只要两眼皎，上下交相用。须向静中行，莫就忙里送’。”\n十 《青华秘文》丹诀钩玄 中孚子按语：世传张伯端真人三传匪人三受天谴，何以竟著《悟真篇》以丹道公开度世耶？盖丹家每言有道不传谓之“闭天道”，传予匪人谓之“泄天机”，皆七祖受冥考，殃及子孙。然丹经之著述，乃福荫祖先及子孙之莫大功德，盖其非为一己之私利，而以个人之劳苦利乐众生矣。张伯端真人之《悟真篇》，其徒孙白玉蟾尚批评其“用心不普”，所著丹经带有“铅汞气”，安知其未肯明传丹诀殆三受天谴之真正起因乎！是故张伯端又撰《青华秘文》及《金丹四百字》，特别是《青华秘文》不假诗词，直泄天机，与其前著丹经不类，后人以为非其所撰。清仇兆鳌更云：“《玉清金笥箓》，列于《道藏》中，明代正德间，江浦石淮得之道士李朴野，谓紫阳先生受意于青华真人，而手传于王邦叔者。今玩其书，指坎为肾宫，离为心田；又谓铅升于脐上，汞产自心源。此专取心肾交媾为金丹下手工夫，全与《悟真篇》相左。”“此明是两种法门，不离间杂，以起后学之疑。”《悟真篇》确以传龙虎丹法为本，然却与《青华秘文》有相通处。盖金丹大药，既以同类有情之物立为鼎器，假此鼎炉之真气，运动周天，诱此先天初气，结成玄珠，吞入腹内，擒制一身之阴气，运火退符，结为金液还丹。余今将此文丹诀钩玄而出，俾有志于丹道的学者稍免检索之劳。余更有数语以赠学者，云丹家收徒传法必宣授戒律，必要求学者敬信道、经、师三宝，“不传匪人”者，不传违犯戒律之人也。学道者必“胸怀天下，爱我中华；敬师重道，不悖伦理；奉公守法，慈爱六亲；立身正直，奉献社会”，严守丹家戒律，约束身心，自可授受丹道法诀。凡心行邪恶，违犯社会伦理道德，悖祖欺师，分裂祖国，认贼作父，出卖民族利益，诋毁中华民族传统文明，贪权贪财，龌龊腐败，欺压民众，皆是悖逆之“匪人”，必不可授予丹道法诀。更有一批贪得无厌的宵小之徒，四处钻营骗取丹诀以惑世，然自古丹家以“诚”入道，真诀自有神明护佑，丹诀授受必待缘分，没见心不诚而得道者，此所谓“盗道不成道”也。\n玄女娘娘\n《心为君论》：“盖心静则神全，神全则性现。又一言以蔽之曰：静。”\n《心为君论》：“心不留事，一静可期，此便是觅静底路。……心求静，必先制眼……目不乱视，神返于心。神返于心，乃静之本。”\n《神为主论》：“元神者，乃先天以来一点灵光也。欲神者，气质之性也。元神者，先天之性也。”\n《精从气说》：“元神见而元气生，元气生见元精产矣。”\n《下手工夫》：“静坐之际，先行抑息之道。抑息者，夫人之息，一息未除，而一息续之。今则一息既生，而抑后息，后息受抑，故续之缓缓焉，久而息定。抑息千万不可动心，动心则逐于息，息未止而心已动矣。”\n《下手工夫》：“存心者，养性也。性之始见，不存心则无所养。……存心实自收心始。所谓收神者，盖收心之余用耳。行之至久，见如不见，闻如不闻，形心两忘，合乎至道，则元性彰露，而元气生矣。”\n《凝神论》：“凝神者，神融于精气也。精气神合而为一，而阳神产矣。”\n《神水华池说》：“华池者，脐中气穴之下，两肾中间一窍，绝肖黄庭，谷气就此而生精，医家所谓精穴者是也。斯窍也，少壮之时，阳盛气融，则神水华池，不过浇灌炉鼎，洗涤脾胃，周流润泽气穴而已。若元气衰微，精元枯竭者，皆藉此以为丹本。……华池之窍，乃生精而降于肾者也。气壮则精多，精多则华盛，用之如有余。”\n《采取图论》：“采者，采真阳于肾府；取者，取其汞于心田。”\n《采取图论》：“夫元气之在人，至静始见，是先天之气也；而后天之气，时刻循环，但人汩于欲而不知详审耳。”\n《采取图论》：“恍惚之中，始见真心，真心既见，就此真心生一真意，加以返光内照，庶百窍备陈，元精吐华矣。……真息绵绵之时，后天之气已定。后天隐，则先天之气见，故阳生焉。阳生者，先天之气，自气穴中流出，而至于肾中〇，如喷泡然。盖两肾中间，有一缕透气穴，乃父母交媾之后，始生脉络也，故先天之气游之。既觉如斯，则一身百脉，尽若春生。春意融而渐长，此时先天之体始立。先天立，而后天愈退藏矣，然后可以微动采取之意。”\n《采取图论》：“真心生意，神光烛心，故常为之说曰：‘目视心，心生意，意采铅。’……采之升也，实有异焉，醺然升至于脐而稍上，徐止脐之上，则息方凝，名曰铅。”\n《采取交会口诀》：“忘里觅，觅里忘，忘中见，见中忘，阳生矣。忘中采，采中忘，忘里升，升里见，见里变，铅成矣。定中起，意中升，忘中用，铅引汞矣。铅合汞于内，精会神于外，交会矣。铅汞精神，合而为一，却将一念，使之落黄庭归鼎矣。”\n《采取交会口诀》：“铅乃先天气，汞乃先天灵。”\n《直泄天机图论》：“西南者，乃气之会也。气合而归于此，却自夹脊直透上中丹田，而降于肾府。两肾中间，有治命桥一带。故寒山子曰‘上有栖神窟，横安治命桥’者，此也。……金丹之士，到此则一半矣。〇超然而出者，乃玄关一窍也。其大无外，其小无内。〇有形之中也，〇无形之中也。先就有形之中，寻无形之中，乃因命而见性也。就无形之中，寻有形之中，乃因性而见命也。先性故难，先命则有下手之处。譬之万里虽远，有路可通。先性则如水中捞月，然及其成功同也，未容轻议。”\n《蟾光图论》：“元性喻月，性之用也。性之初见如星大，圆陀陀，光烁烁，未足言见性，但气质之性稍息，而元性略见。如云开则月见，少顷合则亦然耳。至于不时时存之，则可没，与见未见时，无以异也。故金丹之士，才见此物分明，便是元气产矣。遂因而用之，譬之见贼便捉，毋使再逸。然以之收于鼎器之中，而一点元气之真，始不可得而出矣。”\n《蟾光图论》：“一阳才生时，但觉吾身有一物，或明或隐。二阳生时，则遍体生明矣。三阳生者，则光不在内，不在外，但觉此身如在虚空，亦无身，亦无虚空，亦无日，亦无月，常能如此，则大定也。”\n《蟾光图论》：“方其始也，以命而取性，性全矣。又以性安命，此是性命天机括处。所谓性命双修者，此之谓也。”\n《蟾光图论》：“黄庭为鼎，气穴为炉。黄庭正在气穴之上，缕络相连，是为炉鼎。阴阳为炭，以烹以炼。”\n《蟾光图论》：“静中行火候，定里结还丹。”\n《神室图论》：“神室者，元神所居之室，鄞鄂是也。”\n《神室图论》：“气足而形完，一点灵光，入于其中，则倏然而生，啼哭怆然，纯乎其人矣。此乃鄞鄂成，而神归于室之时也。神归其室，则所谓得其一，万事毕矣。盖交媾之后，神光垂而烛乎玄珠矣，精华升而产于玄珠矣，真铅则元气矣，精气神亦先有胚胎在其中矣。火足气充，则元精、元气、元神盖合而为一，故婴儿产矣。”\n《火候图论》：“夫性见则气生，气生则金生，金生则气多，气多则金愈旺，此二者交相为用也。金旺于中，烛破浮云，露出一钩真性，如月之明，乃偃月炉也；存养之久，则金气胜而全尽，烛见一轮明月，乃全性也。既见全性，又返金性，则吾身皆真性命为之主，此用火之时也。盖二者未融为一，而用火炼之，炼作纯金也。包含性命，通体皆阳，浮沉自在，爱日恋月，好游顶门，时至道成，奋厉而脱。吁嘻，人人可以如此而成功。”\n《总论金丹之要》：“夫金丹之道，贵乎药物，药物在乎精气神。神始用神光，精始用精华，气即用元气。精非气不盈，神非气不充。精因气融，气凭精用。气因神见，神凭气用。”\n《总论金丹之要》：“盖人受天地之中气以生，所谓命也，得天地之中气以成，遂可为人。我以身为天地，亦宜执其中，而为造化之枢纽。中者，有三中，心中意，脐中鼎，肾中炉。三中之至切者，心中意，而脐中鼎次之，肾中炉又次之。此三者，自金丹之始至终，不可须臾离也。”\n《总论金丹之要》：“肾水合精水，自玄膺流下，谓之华池神水。”\n《总论金丹之要》：“金丹之道，始然以神而用精气也，故曰神为重。神者，性之别名也。”\n《总论金丹之要》：“夫人之一气在身，由念而动，譬之握拳。吾念欲开，而五指伸了无挂碍。学人达此，于采先天一气之时，行一真念，采一真气，有无互用，落在黄庭，其理一也。穷冬凋剥，必得阴阳交泰之后，乃生万象。学人达此，当知交会之后，不期药物之产而自产矣。\n金之在水，其耀夺目。金之在土，土能藏之。盖产于幽处，而隐其明处也。丹之在鼎，犹人君在位，百官称职，其国自安。火候药物，各得其宜。”\n《总论金丹之要》：“言曰：‘斗极建四时，八节无不顺。斗极实兀然，魁杓自移动。只要两眼皎，上下交相用。须向静中行，莫就忙里送’。”\n","description":"","id":16,"section":"道","tags":["青华秘文","张伯端","紫阳真人","命功","摘要"],"title":"《青华秘文》丹诀钩玄","uri":"https://siteofen.github.io/zh/%E9%81%93/%E9%9D%92%E5%8D%8E%E7%A7%98%E6%96%87%E4%B8%B9%E8%AF%80%E9%92%A9%E7%8E%84/"},{"content":"太上老君元道真经注解 合明子隐芝内秀注\n 释题曰：元者，本也，始也。道者，太上真一之道也。经者，径也，本始之真元。此经最妙，故曰真经。\n  元道者，老君元上之道也。\n元上者，为穷高不测，为最上之宗，故曰元上。\n 元道上篇 老君曰：其道有三，上中下也。\n 此分三丹田，上中下也。\n故上有泥丸，中有赤城，下有炁海，故曰三也。\n 黄庭道有上中下也。\n 仙经曰：一偶一奇之为乎，味不再尝，偶不再举。\n 诸道各有三，皆其次也。\n 言诸道者，不一之道。\n故法有多门，为炼丹而成，各相而举，或控鲤而升天，或乘龙而上汉，或祭醮而朝元，或咽气而长生，或即溯流而延命矣。\n仙经曰：道有万法，俱得长生，水有千源，尽朝东海，俱长生也。\n 老君中道与黄庭上道比之，道有此三经，其最上者，元道也。此道至高，虚元玄妙，澹泊无为，动合自然，故学者难窥焉。\n 最上者，为众经之首，妙者为诸法之门。\n 非上士高机倏然自悟者，不可学也。\n 故学者宿著道缘，志同铁石者，阴功助佑，仙气合成，道成归天。\n 非惧于死常举于生者，亦不可学也。\n 弃非道之财如冤家，离妖冶之色若仇雠者，方可与道相合。\n 说诸中道多慕尚而行之，与此道难合，故久不降焉。\n 此者若弃真求假，虽得理而难成，是不合也。\n 若高机上士，特然行之，则自得无量也，\n 此者为世人劣量浅学，选择坚固好生恶死之人，故曰高机上士也。\n 通易无量。\n 更无多难矣，出诸广也。\n 又诸道皆有师奉，皆云犯罚不一，唯此道无诸犯罚，故无师奉。\n 《内教经》云：为无为，念不念，动不动。此三者真伪相参，使曲直相教，以名有犯罚也。\n 若诸小道，须择山林处，乃可行之，\n 古高士混于尘寰，不可方可；中士隐于山林，方可不可。故元道与诸道，事有差别，法有捷门，亦无触犯而返损，禁诫异端，虚成疾息者。此元道理合重玄，故无诸损也。\n 不然者有损也。\n 仙经曰：小道易惑，中人易败。老子曰：不见可欲，使心不乱也。\n 惟有此道，可以尘世而成之。\n 仙经曰：上道无为，损而非损，至理自然，病而不病。老子曰：和其光同其尘，湛兮或存。故无损也。\n 鼻引口吐，可以去乎寒热，\n 老子曰：玄牝之门，此为生死之根，绵绵兮若存。能用此理即可天长地久，寒暑难侵。故呵属其心，心无积毒，故无寒暑。\n 及可排积元炁。\n 排积者，从赢入妙，微而成之，道自降矣。若人急用求当，返克而无功，故曰排积也。\n元炁者，自然之炁，来自冥冥，降自虚无，悟者有无有用，而无无不无，故曰元炁也。\n 闭气可以救饥劣，通百关，治万病，非养炁复元也；咽气可以救虚弱，非自然充满也。\n 故上士修真，妙中体妙，出入无为，专守一道，玄中悟玄，不失元道也。\n故仙经曰：鼓腮强咽，当为求死之由；闭极口奔，此是伤神之本。学道之人，切忌此也。\n 行气可以润肌肤，非常道也。\n 人能得志者，元炁充而有微，肌肤润而光泽。云行雨施，万物滋也；炁充百脉，万神灵也。仙经曰：无一毛不通于炁，无一节不住于神。\n 此道归根复本，合于自然，故曰元道。\n 老子曰：夫物芸芸，各复归其根。归根曰静，静曰复命。\n大凡运用，须明三一，其炁自充，若忘而有为，终当自悟，不能返朴归根，此是失元道之理也。\n 若修成者，坚筋补髓，固护五藏，清利泥丸，安静丹台。\n 人若达道，筋骨自变，返少还童。\n《中黄经》曰：肌肤霜白筋骨青，地府除籍天录名，坐察阴司役鬼神。\n得元炁精爽，恬淡自然，天地护卫，毒物不行，诸疾不生。\n《黄庭经》云：骨青筋赤体如霜，七窍去不祥，永得安也。\n 六不妄入，三不妄出者，此道也。\n 大凡修道，切忌六欲，内关于心，浊乱于神，浊于心，滞于炁，六欲动，起六情，六情动而六根浊，六根浊而六情染，六情染而与真道远矣。\n三不出者，三丹田中三元正炁不可妄而施泄，为三丹田中有三元，三元凝而成三一，三一化而生三魂，三魂变而都万神。\n万神者，元道阳神也。\n故元神而成炁，炁结而成精，精化而为万神，故曰神。\n神者，炁也。炁者精，精者道也，道者物也。\n老子曰：恍恍惚惚，其中有物。物不可忘物。\n仙经曰：施炁于人，能生其人；留炁于身，能生其身，故不妄出也。\n《黄庭经》曰：若当决海百渎倾，叶去树枯失青青，故不得出也。\n 秽浊尽出，真炁倘佯身腾太空，上为真人。自古登真者，皆因此道也。\n 秽浊出者，谓久久而行，方得大道，五谷滓秽，自然顿绝也。仙经曰：子欲不死，腹中无滓，故曰尽出也。\n 元道中篇 人者，万物之中至灵，与天地俱生于虚无之始，元炁结而成形。形既将立，则十天神降在人身中，化为神矣。\n 老子曰：积精聚气，父母和合，阴阳交媾。\n始一月为胚；二月为胞；三月为胎，形兆分也，三魂降焉；四月四神卫，四神者，青龙白虎朱雀玄武也；五月五藏安镇也；六月六律名六根也；七月生七魄也；八月八景见，和真八神也，八景者，五藏、三丹田是也；，九月安九宫，生九真，九官者，在泥丸周匝上下是也；十月成形，十天神降。\n元道炁全，方得受生。故曰与虚无天地同生。\n老子曰：天地媾精，已生其人。\n 故能成其人矣。\n 为得元道而成形也。\n 既与天地同生于虚无之始，合与天地齐寿。\n今且天地久长即为人不能长久者，何也？\n曰：天地能长久者，盖为温静柔和，不移本性，常守虚寂，湛然不劳，而得自然之道，元真不散，故能久长也。\n人不能长存者，缘生妄想，移于本性，不执自然，不守其根，自取其劳，常求自益，思虑不息，关机万端，故元炁随欲而消散，故不得长生也。\n 人不能与天地长久者，天无为而人有为，地无欲而人有欲，天常明而人自昧，地基敦而人自浮，天炁轮而人炁滞，地伏泉而人有炁，此者与天地相返，自不守元道而体虚无，故不能同也。命延亿载者，为留炁身中，存其命也。\n 六根本来虚静，为人自生妄想，六贼所牵，终不得归根。因此六贼：心妄生，目妄视，耳妄听，鼻妄香，口妄言，舌妄味。\n终不能归根，故不可永存也。归根者，为复元炁之根本也。\n 凡为贼乱中和，失其本性，心有妄而神自乱，目有妄而外视，耳有妄而外听，鼻有妄而失灵关，言有妄而失真行，舌有妄而玉液不结，皆因妄牵，去道远矣。\n 复元气之道，别无他法，但降心湛寂而已矣。人常能虚心湛寂，则自然元炁复也。\n复元炁之法，当以减息为候。心神湛寂，其息自减。减半息，增半寿也。\n 半息者，为人一昼一夜有一万五千息。若能归根定住不至出入者，延命本寿外一半。\n 从减息至无息，则复元归本矣，故可住世永劫而不坏也。\n 闭息之道至妙，寄意念神，冥然体道，道复归身，神复归根，玄关微出，久而成真也。\n经曰：凡人以有息为常，圣人以无息为常。\n阴符经曰：死者，生之根，为无息之道也。\n 动而有息，静而无息。故无息者，自然之道也。修元道之士，常宜以无息为是，有息为非，无息为常，有息为妄，先以减息为事则易而功多，若不以为事则难而功少，但湛然养炁，则三灵欢然，神魂畅焉，则元炁不习而至矣。\n 老子曰：人能常清静，万神悉皆归。\n《黄庭经》曰：心意如致欣昌，此之谓也。\n 黄庭之道，有三十六慎，每一慎为应，至三十六应乃为半功。诸道应慎皆多，惟元道总一慎三应则成功也。\n 故修道之士，积功而炼精熙为定。\n 一慎者，慎其休止也。\n 故修道内守坚固，事无暂忘，故不可休止也。若慎而止，万无一失。\n 三应者，三转意也。一转意一百日。\n 为次第而功积，相家有其月数。\n 第一应一百日，有事可止，无事可减，至此则尘虑自灭。\n 烦事俱不能兴动也。\n 虚澹日增，此为第一应也，小功成矣。第二应二百日，忽忽自止为第二转意，至则不食五谷，不嗜五味，无大饥渴，是中功成矣。\n 人至二百日后，小功成而中功满，永无饥渴。\n 第三转意者，三百日元炁兀然自住，元道归根，饥渴不至，寒暑不侵，死籍永除，天地齐寿，通世为一周，此是大功成矣。\n 得道之后，地府除籍，上天录名，东斗注算，西斗注禄，北斗落死，南斗上生，字标仙录，永为真人矣。故曰死籍永除矣。位入真仙，出入华胥之国，弃贱人间，因此而升天。\n 有事止无事减者，功萌也。此法但有事无事皆可减矣，则元炁渐复也。\n忽忽自止者，元炁将定也。兀然自止者，元炁已定也。\n定者，万物皆坏，惟此定身永不动矣。\n大君曰：从减息至无息，从无息至定。\n定者，不取不舍，是无为之定，非执定之定也。\n得此定者，阴阳自调，四时自离，元炁自满，众神自栖，惠通玄奥。\n 老子曰：其智自悟，从无入有也。\n 故阴阳调则百病不生，四时离则寒暑不侵，元炁满则永无饥渴，众神栖则兵虎不害，惠通玄奥则万事不生，皆自然之道成矣。\n 惠谓不出户知天下，不窥牖见天道。\n 大君曰：人之思虑不一者，元炁皆销散，阴魄盛矣。惟此道功成，妄自灭也。\n 修道之人，至三百日后犹有阴魔相恼，尸鬼动摇，忽自猖狂，转生情切，往往自退，切宜守也。\n 纵有所发无不善也，所用无不中也，故有善发、有惠发、通发，皆自然而然也，永无喜怒哀惧惊恶之发矣。\n 人志道，喜怒俱息，祸害不生，永得功行相承，妙自致矣。\n 大君曰：长生无他。神全、气全、形全而已。神全虚无，气全湛寂，形全清静。元炁充积，形永存矣。神炁皆全，故能举形而升仙矣。\n 充者满积者，结众化成神明也。\n 住气兼行气法 诀曰：调气减息，其功稍迟，若住炁兼行炁，其功倍也。\n住炁者，候神安和，久而宁帖，因而住之，至于极者为行通。\n每候鸡鸣前至寅时，可行五七通，渐渐加至十通，或作意渐增之，意炁俱定即定，恬自极。初可以鼻进，数息便住，至极有益无损，甚微妙也。\n 每住息之时，须候常喘息，出了便住，此名外炁不忤。亦须先净一室，择其良友专数其息，此要渐渐增多也。\n 如此行减息之道，功倍速成。\n 阴符经曰：绝利一源，用师十倍。\n 其慎者，吐引大奔。初修之士故未免也，不得不慎，其奔吐宜慎之为妙。\n 不慎者，忽有内伤，心见反损也。经仙曰：出微微入绵绵，明至理自通玄。\n 大君曰：住炁可以通百关，除坚滞，治万病，导元炁。\n 修行人住炁，若园人灌畦，一满而水通，百脉众物皆滋也，一炁而灵变万神，三丹俱王，故言要在导乎元炁。\n 若百关不通则减息，元炁随意自开，津路流注，元炁与津液所及之处，先化为髓，永不坏也。\n 《中黄经》曰：蒸荒曝骨达诸关，握固渐通，开百翘。百窍关连总有神，由子躯除归我身。怡然得达自明真，自明之道永长存。故不坏矣。\n炁初时则觉遍身微热，此是元炁充满四肢，盈溢百窍，故曰在此应也。\n即须握固，运入三丹田。三丹田出，故流遍于身，通于百神，可使毛发踯躅，容貌光芒，颜如处女。\n仙经曰：无一毛不通于炁，无一节不住于神。此是练骨法，久久集之，则金髓玉骨长生仙矣。\n 大君曰：减息住炁，以无息为常，定炁为功。\n若犹喊息则功迟，若专住炁则难得至于无息。\n若通百关，兼行炁减息，则元炁自然充盈，其功速倍而成矣。\n元炁全身以不举不动为头，以不出不入为足是也。泯其万境，息此六情，普洗烦心，松涤诸想。\n元道下篇 下篇无他法，皆言报功。经曰：但是首篇，不见其文，道成将举乃可见也。\n言其报功者，报修元道之功也。\n经曰：报功之事，皆是仙家灵变，神用之仪饰，驾驭之灵物，宫阙之异观，饮僎之珍羞，引从之童仆，赏玩一之玄乐，以报修行之功矣，万代记录，如茅君九锡为上道又百倍。学元道者，无辞劝矣。下篇首目约数十篇，所记者五篇，今以录之。\n 《中黄经》曰：人得道之后，升身于寥天之上，驭以九霄之仪仗也。\n天尊所赐者，十方彩女各执旌麾，百龙引驾，玉童相随，前有龙幡，后有虎旗，羽服飘飘，八风齐吹，八鸾而后鸣成歌，九凤而前唱成曲，项戴七曜玲珑之冠，足著五色卷云之履，裙拖蝉带之裙，被搭离罗之被，佩于金虎之印，上朝太清仙帝者。\n帝者，金阙玄元老君。功报一，志报二，不退报三，不怠报四，不须拾报五。元道报别录。\n大君者，是南斗之中长生大君也。\n此五者不拾，则元道功元斗不成矣。\n所慎休止，若不休止，万不错矣。\n尘世之事或难行之，时有休止，休止之中，不可不慎，今录戒慎于后，为慎休之者言矣。\n一大息，减二日功。一小乏，减二日功。一大乏，减三十日功。一小醉兼吐者，减六十日功。一大醉兼吐者，减一年功。一犯欲，减三十日功。一大嗔，减二十日功。一哀一惧，各减七日功。一饱一饥，各减五日功。一惊，减十日功。一劳一倦，各减二十日功。一烦一燥，各减五日功。一忿，减十日功。\n 凡饮食触犯，寒暑过差，风湿所及，起居失节，言语散杂，\n 老子曰：多言数穷，不如守中。\n仙经曰：闭言之人，与道合真。又防泄天机。\n《易》曰：慎言语，节饮食，内守冲和。恐失其道也。\n经云：与人争曲直，阴功减算寿。\n 思虑烦多，此皆减损元炁。随所犯轻重，度所减多少，随日而补之不可懈怠。\n所言减者，损也。所减几日，并是减其实功。修元道之士，深宜慎之。\n元炁难积而易散，关节易闭而难通。住炁固不可绝，其所减尤宜精至。\n凡修，取五更初，起坐梳头，熟通一百馀过，披头，随意导引，摩掣四肢，呵吐浊炁，微微然待元炁调帖，无思虑，心湛寂至微，自然喘息微而其息自减，减至半息增半寿，减至无息元道之功成矣。\n古之真人，勤而行之，顷刻无舍者，一年功成矣。若是日行二时之功者，五年成矣。修成此道者，乃为太极元上真君。\n此经从古至今，太上传十九人，皆各登仙升居太极，其经不留于世。\n自大唐元和戊戌岁南统大君因传孟谪仙，孟谪仙转传于世，至虚至妙，遇而秘之，非人莫传，传之则殃及玄远。\n赞曰：\n有元道兮，虚无之祖，冥津之根，万经之首。\n三一之门，说大魁廓，旨细微尘，杳兮得信，寂兮通神，产其有象，斗宿星辰，论其气也，永骨灵根。唯我元道，不澄自缴，浊之不浑，无无之教。\n至定归根，元刚发泄，夫物芸芸，三十五分，得一长存，惟我元道，独处为尊。\n无象之象，无始之魂，轮转日月，包裹乾坤。\n圆兮张弓，敦兮复淳，性善利物，养乎群民，过贪者损，不足者均。自然非有，本合乎人。\nhttps://jesselau.com/taishanglaojunyuandaozhenjing/\n","description":"","id":17,"section":"reading","tags":["元道经","炁體源流"],"title":"元道经 注解","uri":"https://siteofen.github.io/zh/reading/%E5%85%83%E9%81%93%E7%BB%8F%E6%B3%A8%E8%A7%A3/"},{"content":" Your browser does not support the audio element.\n 小忏悔文  罪从心起将心忏，心若灭时罪亦亡，\n心灭罪亡两俱空，是则名为真忏悔。\n 八十八佛大忏悔文  南无本师释迦牟尼佛(三称)\n  大慈大悲愍众生 大喜大舍济含识\n相好光明以自严 众等至心归命礼 (一拜)\n  南无 皈依十方 尽虚空界 一切诸佛 (一拜)\n南无 皈依十方 尽虚空界 一切尊法 (一拜)\n南无 皈依十方 尽虚空界 一切贤圣僧 (一拜)\n  南无 如来 应供 正遍知 明行足 善逝世间解\n无上士 调御丈夫 天人师 佛 世尊 (一拜)\n (一佛一拜)\n 南无普光佛\n南无普明佛\n南无普净佛\n南无多摩罗跋栴檀香佛\n南无栴檀光佛\n南无摩尼幢佛\n南无欢喜藏摩尼宝积佛\n  南无一切世间乐见上大精进佛\n南无摩尼幢灯光佛\n南无慧炬照佛\n南无海德光明佛\n南无金刚牢强普散金光佛\n南无大强精进勇猛佛\n南无大悲光佛\n  南无慈力王佛\n南无慈藏佛\n南无栴檀窟庄严胜佛\n南无贤善首佛\n南无善意佛\n南无广庄严王佛\n南无金华光佛\n  南无宝盖照空自在力王佛\n南无虚空宝华光佛\n南无琉璃庄严王佛\n南无普现色身光佛\n南无不动智光佛\n南无降伏众魔王佛\n南无才光明佛\n  南无智慧胜佛\n南无弥勒仙光佛\n南无善寂月音妙尊智王佛\n南无世净光佛\n南无龙种上尊王佛\n南无日月光佛\n南无日月珠光佛\n  南无慧幢胜王佛\n南无师子吼自在力王佛\n南无妙音胜佛\n南无常光幢佛\n南无观世灯佛\n南无慧威灯王佛\n南无法胜王佛\n  南无须弥光佛\n南无须曼那华光佛\n南无优昙钵罗华殊胜王佛\n南无大慧力王佛\n南无阿閦毗欢喜光佛\n南无无量音声王佛\n南无才光佛\n  南无金海光佛\n南无山海慧自在通王佛\n南无大通光佛\n南无一切法常满王佛\n南无释迦牟尼佛\n南无金刚不坏佛\n南无宝光佛\n  南无龙尊王佛\n南无精进军佛\n南无精进喜佛\n南无宝火佛\n南无宝月光佛\n南无现无愚佛\n南无宝月佛\n  南无无垢佛\n南无离垢佛\n南无勇施佛\n南无清净佛\n南无清净施佛\n南无娑留那佛\n南无水天佛\n  南无坚德佛\n南无栴檀功德佛\n南无无量掬光佛\n南无光德佛\n南无无忧德佛\n南无那罗延佛\n南无功德华佛\n  南无莲华光游戏神通佛\n南无财功德佛\n南无德念佛\n南无善名称功德佛\n南无红焰帝幢王佛\n南无善游步功德佛\n南无鬪战胜佛\n  南无善游步佛\n南无周匝庄严功德佛\n南无宝华游步佛\n南无宝莲华善住娑罗树王佛\n南无法界藏身阿弥陀佛\n  如是等 一切世界 诸佛世尊 常住在世 是诸世尊\n当慈念我 若我此生 若我前生 从无始 生死以来\n所做众罪 若自作 若教他作 见作随喜 若塔若僧\n若四方僧物 若自取 若教他取 见取随喜 五无间罪\n若自作 若教他作 见作随喜 十不善道 若自作\n若教他作 见作随喜 所作罪障 或有覆藏 或不覆藏\n应堕地狱 饿鬼畜生 诸余恶趣 边地下贱 及蔑戾车\n如是等处 所作罪障 今皆忏悔 (一拜)\n  今诸佛世尊 当证知我 当忆念我 我复于\n诸佛世尊前 作如是言 若我此生 若我余生\n曾行布施 或守净戒 乃至施与畜生 一抟之食\n或修净行 所有善根 成就众生 所有善根 修行菩提 所有善根 及无上智 所有善根\n一切合集 校计筹量 皆悉回向 阿耨多罗 三藐三菩提 如过去未来\n现在诸佛 所作回向 我亦如是回向 众罪皆忏悔\n诸福尽随喜 及请佛功德 愿成无上智 去来现在佛 于众生最胜 无量功德海 我今归命礼 (一拜)\n  所有十方世界中 三世一切人师子\n我以清净身语意 一切遍礼尽无余\n普贤行愿威神力 普现一切如来前\n一身复现刹尘身 一一遍礼刹尘佛 (一拜)\n  于一尘中尘数佛 各处菩萨众会中\n无尽法界尘亦然 深信诸佛皆充满\n各以一切音声海 普出无尽妙言辞\n尽于未来一切劫 赞佛甚深功德海 (一拜)\n  以诸最胜妙华鬘 伎乐涂香及伞盖\n如是最胜庄严具 我以供养诸如来\n最胜衣服最胜香 末香烧香与灯烛\n一一皆如妙高聚 我悉供养诸如来\n我以广大胜解心 深信一切三世佛\n悉以普贤行愿力 普遍供养诸如来 (一拜)\n  我昔所造诸恶业 皆由无始贪瞋痴\n从身语意之所生 一切我今皆忏悔 (一拜)\n  十方一切诸众生 二乘有学及无学\n一切如来与菩萨 所有功德皆随喜 (一拜)\n  十方所有世间灯 最初成就菩提者\n我今一切皆劝请 转于无上妙法轮 (一拜)\n  诸佛若欲示涅槃 我悉至诚而劝请\n唯愿久住刹尘劫 利乐一切诸众生 (一拜)\n  所有礼赞供养佛 请佛住世转法轮\n随喜忏悔诸善根 回向众生及佛道 (一拜)\n  愿将以此胜功德 回向无上真法界\n性相佛法及僧伽 二谛融通三昧印\n如是无量功德海 我今皆悉尽回向\n所有众生身口意 见惑弹谤我法等\n如是一切诸业障 悉皆消灭尽无余\n念念智周于法界 广度众生皆不退\n乃至虚空世界尽 众生及业烦恼尽\n如是四法广无边 愿今回向亦如是 (一拜)\n  南无大行普贤菩萨（三称）\n 小忏悔文  罪从心起将心忏，心若灭时罪亦亡，\n心灭罪亡两俱空，是则名为真忏悔。\n ","description":"","id":18,"section":"佛","tags":["八十八佛大忏悔文","忏悔","mp3"],"title":"八十八佛大忏悔文","uri":"https://siteofen.github.io/zh/%E4%BD%9B/%E5%85%AB%E5%8D%81%E5%85%AB%E4%BD%9B%E5%A4%A7%E5%BF%8F%E6%82%94%E6%96%87/"},{"content":"六字真言|六字大明咒 The Six-Character Great Bright Mantra\n Your browser does not support the audio element.\n  Your browser does not support the audio element.\n  唵‧嘛‧呢‧叭‧彌‧吽\nOM MANI PADME HUM\n 淨化 \u0026amp; 美德    音節 淨化 象徵本尊之美德     唵 我慢 智慧   嘛 嫉妒 慈悲   呢 渴愛、我執 身、口、意、行及品質   唄 愚癡 平静   咪 贪婪 大乐   吽 嗔恨 悲心    手印 OM OM的音频图\n调正后，得到\n","description":"","id":19,"section":"佛","tags":["六字大明咒","六字真言","mp3"],"title":"六字真言","uri":"https://siteofen.github.io/zh/%E4%BD%9B/%E5%85%AD%E5%AD%97%E7%9C%9F%E8%A8%80/"},{"content":"千字文  Your browser does not support the audio element.\n 天地玄黄， 宇宙洪荒。日月盈昃， 辰宿列张。\n寒来暑往， 秋收冬藏。闰余成岁， 律吕调阳。\n云腾致雨， 露结为霜。金生丽水， 玉出昆岗。\n剑号巨阙， 珠称夜光。果珍李柰， 菜重芥姜。\n海咸河淡， 鳞潜羽翔。龙师火帝， 鸟官人皇。\n始制文字， 乃服衣裳。推位让国， 有虞陶唐。\n吊民伐罪， 周发殷汤。坐朝问道， 垂拱平章。\n爱育黎首， 臣伏戎羌。遐迩壹体， 率宾归王。\n鸣凤在树， 白驹食场。化被草木， 赖及万方。\n盖此身发， 四大五常。恭惟鞠养， 岂敢毁伤。\n女慕贞絜， 男效才良。知过必改， 得能莫忘。\n罔谈彼短， 靡恃己长。信使可覆， 器欲难量。\n墨悲丝染， 诗赞羔羊。景行维贤， 克念作圣。\n德建名立， 形端表正。空谷传声， 虚堂习听。\n祸因恶积， 福缘善庆。尺璧非宝， 寸阴是竞。\n资父事君， 曰严与敬。孝当竭力， 忠则尽命。\n临深履薄， 夙兴温凊。似兰斯馨， 如松之盛。\n川流不息， 渊澄取映。容止若思， 言辞安定。\n笃初诚美， 慎终宜令。荣业所基， 借甚无竟。\n学优登仕， 摄职从政。存以甘棠， 去而益咏。\n乐殊贵贱， 礼别尊卑。上和下睦， 夫唱妇随。\n外受傅训， 入奉母仪。诸姑伯叔， 犹子比儿。\n孔怀兄弟， 同气连枝。交友投分， 切磨箴规。\n仁慈隐恻， 造次弗离。节义廉退， 颠沛匪亏。\n性静情逸， 心动神疲。守真志满， 逐物意移。\n坚持雅操， 好爵自縻。都邑华夏， 东西二京。\n背邙面洛， 浮渭据泾。宫殿盘郁， 楼观飞惊。\n图写禽兽， 画彩仙灵。丙舍傍启， 甲帐对楹。\n肆筵设席， 鼓瑟吹笙。升阶纳陛， 弁转疑星。\n右通广内， 左达承明。既集坟典， 亦聚群英。\n杜稿钟隶， 漆书壁经。府罗将相， 路侠槐卿。\n户封八县， 家给千兵。高冠陪辇， 驱毂振缨。\n世禄侈富， 车驾肥轻。策功茂实， 勒碑刻铭。\n磻溪伊尹， 佐时阿衡。奄宅曲阜， 微旦孰营。\n桓公匡合， 济弱扶倾。绮回汉惠， 说感武丁。\n俊乂密勿， 多士寔宁。晋楚更霸， 赵魏困横。\n假途灭虢， 践土会盟。何遵约法， 韩弊烦刑。\n起翦颇牧， 用军最精。宣威沙漠， 驰誉丹青。\n九州禹迹， 百郡秦并。岳宗恒岱， 禅主云亭。\n雁门紫塞， 鸡田赤城。昆池碣石， 巨野洞庭。\n旷远绵邈， 岩岫杳冥。治本于农， 务兹稼穑。\n俶载南亩， 我艺黍稷。税熟贡新， 劝赏黜陟。\n孟轲敦素， 史鱼秉直。庶几中庸， 劳谦谨敕。\n聆音察理， 鉴貌辨色。贻厥嘉猷， 勉其祗植。\n省躬讥诫， 宠增抗极。殆辱近耻， 林皋幸即。\n两疏见机， 解组谁逼。索居闲处， 沉默寂寥。\n求古寻论， 散虑逍遥。欣奏累遣， 戚谢欢招。\n渠荷的历， 园莽抽条。枇杷晚翠， 梧桐早凋。\n陈根委翳， 落叶飘飖。游鵾独运， 凌摩绛霄。\n耽读翫市， 寓目囊箱。易輶攸畏， 属耳垣墙。\n具膳餐饭， 适口充肠。饱饫烹宰， 饥厌糟糠。\n亲戚故旧， 老少异粮。妾御绩纺， 侍巾帷房。\n纨扇圆洁， 银烛炜煌。昼眠夕寐， 蓝笋象床。\n弦歌酒宴， 接杯举觞。矫手顿足， 悦豫且康。\n嫡后嗣续， 祭祀烝尝。稽颡再拜， 悚惧恐惶。\n笺牒简要， 顾答审详。骸垢想浴， 执热愿凉。\n驴骡犊特， 骇跃超骧。诛斩贼盗， 捕获叛亡。\n布射辽丸， 嵇琴阮啸。恬笔伦纸， 钧巧任钓。\n释纷利俗， 并皆佳妙。毛施淑姿， 工颦妍笑。\n年矢每催， 曦晖朗曜。璇玑悬斡， 晦魄环照。\n指薪修祜， 永绥吉劭。矩步引领， 俯仰廊庙。\n束带矜庄， 徘徊瞻眺。孤陋寡闻， 愚蒙等诮。\n谓语助者， 焉哉乎也。\n 繁体 天地玄黃， 宇宙洪荒。 日月盈昃， 辰宿列張。\n寒來暑往， 秋收冬藏。 閏餘成歲， 律呂調陽。\n雲騰致雨， 露結為霜。 金生麗水， 玉出崑崗。\n劍號巨闕， 珠稱夜光。 果珍李柰， 菜重芥薑。\n海鹹河淡， 鱗潛羽翔。 龍師火帝， 鳥官人皇。\n始制文字， 乃服衣裳。 推位讓國， 有虞陶唐。\n弔民伐罪， 周發殷湯。 坐朝問道， 垂拱平章。\n愛育黎首， 臣伏戎羌。 遐邇壹體， 率賓歸王。\n鳴鳳在樹， 白駒食場。 化被草木， 賴及萬方。\n蓋此身髮， 四大五常。 恭惟鞠養， 豈敢毀傷。\n女慕貞絜， 男效才良。 知過必改， 得能莫忘。\n罔談彼短， 靡恃己長。 信使可覆， 器欲難量。\n墨悲絲染， 詩讚羔羊。 景行維賢， 剋念作聖。\n德建名立， 形端表正。 空谷傳聲， 虛堂習聽。\n禍因惡積， 福緣善慶。 尺璧非寶， 寸陰是競。\n資父事君， 曰嚴與敬。 孝當竭力， 忠則盡命。\n臨深履薄， 夙興溫凊。 似蘭斯馨， 如松之盛。\n川流不息， 淵澄取映。 容止若思， 言辭安定。\n篤初誠美， 慎終宜令。 榮業所基， 藉甚無竟。\n學優登仕， 攝職從政。 存以甘棠， 去而益詠。\n樂殊貴賤， 禮別尊卑。 上和下睦， 夫唱婦隨。\n外受傅訓， 入奉母儀。 諸姑伯叔， 猶子比兒。\n孔懷兄弟， 同氣連枝。 交友投分， 切磨箴規。\n仁慈隱惻， 造次弗離。 節義廉退， 顛沛匪虧。\n性靜情逸， 心動神疲。 守真志滿， 逐物意移。\n堅持雅操， 好爵自縻。 都邑華夏， 東西二京。\n背邙面洛， 浮渭據涇。 宮殿盤鬱， 樓觀飛驚。\n圖寫禽獸， 畫綵仙靈。 丙舍傍啟， 甲帳對楹。\n肆筵設席， 鼓瑟吹笙。 升階納陛， 弁轉疑星。\n右通廣內， 左達承明。 既集墳典， 亦聚群英。\n杜稿鍾隸， 漆書壁經。 府羅將相， 路俠槐卿。\n戶封八縣， 家給千兵。 高冠陪輦， 驅轂振纓。\n世祿侈富， 車駕肥輕。 策功茂實， 勒碑刻銘。\n磻溪伊尹， 佐時阿衡。 奄宅曲阜， 微旦孰營。\n桓公匡合， 濟弱扶傾。 綺迴漢惠， 說感武丁。\n俊乂密勿， 多士寔寧。 晉楚更霸， 趙魏困橫。\n假途滅虢， 踐土會盟。 何遵約法， 韓弊煩刑。\n起翦頗牧， 用軍最精。 宣威沙漠， 馳譽丹青。\n九州禹跡， 百郡秦并。 嶽宗恒岱， 禪主云亭。\n雁門紫塞， 雞田赤城。 昆池碣石， 鉅野洞庭。\n曠遠綿邈， 巖岫杳冥。 治本於農， 務茲稼穡。\n俶載南畝， 我藝黍稷。 稅熟貢新， 勸賞黜陟。\n孟軻敦素， 史魚秉直。 庶幾中庸， 勞謙謹敕。\n聆音察理， 鑒貌辨色。 貽厥嘉猷， 勉其祗植。\n省躬譏誡， 寵增抗極。 殆辱近恥， 林皋幸即。\n兩疏見機， 解組誰逼。 索居閒處， 沉默寂寥。\n求古尋論， 散慮逍遙。 欣奏累遣， 慼謝歡招。\n渠荷的歷， 園莽抽條。 枇杷晚翠， 梧桐早凋。\n陳根委翳， 落葉飄颻。 遊鵾獨運， 凌摩絳霄。\n耽讀翫市， 寓目囊箱。 易輶攸畏， 屬耳垣牆。\n具膳餐飯， 適口充腸。 飽飫烹宰， 飢厭糟糠。\n親戚故舊， 老少異糧。 妾御績紡， 侍巾帷房。\n紈扇圓潔， 銀燭煒煌。 晝眠夕寐， 藍筍象床。\n弦歌酒宴， 接杯舉觴。 矯手頓足， 悅豫且康。\n嫡後嗣續， 祭祀烝嘗。 稽顙再拜， 悚懼恐惶。\n牋牒簡要， 顧答審詳。 骸垢想浴， 執熱願涼。\n驢騾犢特， 駭躍超驤。 誅斬賊盜， 捕獲叛亡。\n布射遼丸， 嵇琴阮嘯。 恬筆倫紙， 鈞巧任釣。\n釋紛利俗， 並皆佳妙。 毛施淑姿， 工顰妍笑。\n年矢每催， 曦暉朗曜。 璇璣懸斡， 晦魄環照。\n指薪修祜， 永綏吉劭。 矩步引領， 俯仰廊廟。\n束帶矜莊， 徘徊瞻眺。 孤陋寡聞， 愚蒙等誚。\n謂語助者， 焉哉乎也。\n ","description":"","id":20,"section":"reading","tags":["千字文","mp3"],"title":"千字文","uri":"https://siteofen.github.io/zh/reading/%E5%8D%83%E5%AD%97%E6%96%87/"},{"content":"回向偈  愿以此功德。庄严佛净土。\n上报四重恩。下济三途苦。\n若有见闻者。悉发菩提心。\n尽此一报身。同生极乐国。\n 回向偈  文殊师利勇猛智\n普贤慧行亦复然\n我今回向诸善根\n随彼一切常修学\n三世诸佛所称叹\n如是最胜诸大愿\n我今回向诸善根\n为得普贤殊胜行\n 回向偈  愿消三障诸烦恼，愿得智慧真明问了。\n普愿罪障悉消除，世世常行菩萨道。\n 回向偈  愿以此功德，普及于一切。\n我等与众生，皆共成佛道。\n 净土回向文  愿生西方净土中，九品莲花为父母。\n花开见佛悟无生，不退菩萨为伴侣。\n 普贤菩萨发愿偈  我此普贤殊胜行，无边胜福皆回向，\n普愿沈溺诸众生，速往无量光佛刹。\n 普贤菩萨发愿偈  愿我临欲命终时，尽除一切诸障碍，\n面见彼佛阿弥陀，即得往生安乐刹。\n 文殊菩萨发愿偈：  愿我命终时，除灭诸障碍，\n面见阿弥陀，往生安乐国。\n 印光大师回向文  愿我宿现诸父母，历代祖宗及怨亲，\n同仗如来慈悲力，接引往生安乐国。\n 大慈菩萨回向偈  十方三世佛，阿弥陀第一；\n九品度众生，威德无穷极。\n我今大皈依，忏悔三业罪；\n凡有诸福善，至心用回向。\n愿同念佛人，感应随时现；\n临终西方境，分明在目前。\n见闻皆精进，同生极乐国；\n见佛了生死，如佛度一切。\n无边烦恼断，无量法门修；\n誓愿度众生，总愿成佛道。\n虚空有尽，我愿无穷。\n虚空有尽，我愿无穷。\n 善导大师回向偈  愿以此功德，平等施一切。\n同发菩提心，往生安乐国。\n 回向偈  世界和平，人民安乐。\n正法久住，法轮常转。\n灾障消灭，祸患不生。\n法界有情，同生极乐。\n 回向偈  我今称念阿弥陀，真实功德佛名号，\n唯愿慈悲哀摄受，证知忏悔及所愿。\n我昔所造诸恶业，皆由无始贪瞋痴，\n从身语意之所生，一切我今皆忏悔。\n愿我临欲命终时，尽除一切诸障碍，\n面见我佛阿弥陀，即得往生安乐刹。\n我既往生彼国已，现前成就此大愿，\n普愿沉溺诸众生，速往无量光佛刹。\n 西方发愿文  稽首西方安乐国，接引众生大导师。\n我今发愿愿往生，唯愿慈悲哀摄受。\n 药师琉璃光如来本愿功德经  佛光注照。本命元辰。灾星退度福星临。\n九曜保长生。运限和平。福寿永康宁。\n ","description":"","id":21,"section":"佛","tags":["回向"],"title":"回向偈","uri":"https://siteofen.github.io/zh/%E4%BD%9B/%E5%9B%9E%E5%90%91%E5%81%88/"},{"content":" 尔时，元始天尊在七宝林中，五明宫内，与无极圣众，俱放无极光明，照无极世界，观无极众生，受无极苦恼；宛转世间，轮回生死，漂浪爱河，流吹欲海，沉滞声色，迷惑有无；无空有空，无色有色，无无有无，有有无有，终始暗昧，不能自明，毕竟迷惑。\n  天尊告曰：汝等众生，从不有中有，不无中无，不色中色，不空中空；非有为有，非无为无，非色为色，非空为空。空即是空，空无定空；色即是色，色无定色；即色是空，即空是色。若能知空不空，知色不色，名为照了，始达妙音。识无空法，洞观无碍，入众妙门，自然解悟，离诸疑网，不著空见，清静六根，断除邪障。我即为汝说是妙经，名曰护命，济度众生，随身供养，传教世间，流通读诵。即有飞天神王、破邪金刚、护法灵童、救苦眞人、金精猛兽，各百亿万众，俱来侍卫是经，随所供养，捍戹扶衰，度一切众生，离诸染著。\n  尔时天尊即说偈曰：视不见我　听不得闻 离种种边　名曰妙道。\n ","description":"","id":22,"section":"道","tags":["消灾护命妙经","早晚课"],"title":"太上升玄消灾护命妙经","uri":"https://siteofen.github.io/zh/%E9%81%93/%E5%A4%AA%E4%B8%8A%E5%8D%87%E7%8E%84%E6%B6%88%E7%81%BE%E6%8A%A4%E5%91%BD%E5%A6%99%E7%BB%8F/"},{"content":" 尔时天尊在禅黎国土，与大道真仙万万亿千人，诸天尊及诸天龙鬼神，尽来集会，受吾约束。世间若有善男子善女人，忽有年灾月厄，游城赤鼠之厄，天罗地网之厄，命穷算尽之厄，疾病缠绵之厄，落水波涛之厄，虎狼蚖蛇之厄，水火盗贼刀兵生产之厄，山林树木社稷之厄，土石桥梁之厄，毒药咒诅之厄，唯愿今对玉皇天尊，大道真圣，忏悔解禳，度脱身中灾厄，一一解散，勿为留难，勅诸天神王，并降圣力道力，承此经力恩力，卫护弟子。受持念诵此经已后，解阳九百六之灾，三衰九横，八难五苦之厄，所求如愿，所履平安，出入行藏，常蒙吉庆，所为利益，所欲随心。於是众等闻说此经，皆大欢喜，信受奉行。\n ","description":"","id":23,"section":"道","tags":["禳灾度厄经","早晚课"],"title":"太上灵宝天尊说禳灾度厄经","uri":"https://siteofen.github.io/zh/%E9%81%93/%E5%A4%AA%E4%B8%8A%E7%81%B5%E5%AE%9D%E5%A4%A9%E5%B0%8A%E8%AF%B4%E7%A6%B3%E7%81%BE%E5%BA%A6%E5%8E%84%E7%BB%8F/"},{"content":"版本是元末道士王玠所注解，王玠，字道渊，号混然子。有自述小令《混然歌》：\n 混然道士何所为，三家村里藏踪迹。\n无去无来每独存，无形无名赤厉历。\n一点光明是道经，朗朗玄玄隐空寂。\n时因顺化出头来，混沌剖开居太极。\n混然道士何所为，每日逢人说周易。\n易中造化不难知，白日青天轰霹雳。\n 加之有25张图解，于道藏中也不多见\n序 窃谓大而化之之谓圣，圣而化之不测之谓神。\n夫太上老君之神圣，居混沌之始，为万炁之宗，变化不可测也。\n于传考之，初三皇时为万法天师，中三皇时为盘古先生，后天皇之世为郁华子，神农时号大成子。\n至轩辕时为崆峒山人，号广成子，授道与轩辕氏。\n少皡时化号随应子，颛帝时号赤精子，帝誉时号録图子，帝尧时号务成子，帝舜时号尹寿子，夏禹时号真行子，商汤时号锡则子。\n虽累世化身而未诞生之迹。\n至商王阳甲时分身化炁，寄胎于玄妙玉女八十一年，至武丁时庚辰岁二月十五日卯时诞于楚之苦县濑乡曲仁里，母攀李树，从左脇降生，须发皓然，其颜如童，遂以李为姓，名耳字伯阳，谧曰聃，号曰老子。\n至周文王时为守藏史，武王时迁柱下史。\n见素抱朴，少思寡欲；执古之道以御今之有；隐道不彰，谦德不显；内则固真养命，外则远害全身；博古知今，无理不澈。\n东训尼父，故有如龙之叹；西化金仙，大地作狮子吼。\n述《道德》五千言，授之尹喜。\n历代变现，以道弘化。\n为见世人贪迷不悟，自失元真，故说《清静经》一卷，为诸经之首。\n其言简而道奥，垂示生死之因，开化玄风，诱人向道，领悟三生之理、不死万劫之真。\n余尝参究其经，未得其趣。\n近因师点开心，易得造化真常之宗，始识羲皇画卦之妙，方知孔圣赞《易》之音，究其金仙般若之道，若合符节。\n夫太上之圣，超生死而独立，亘今古而无双，是以百王取则，累圣攸传。\n人或以为虚无异端之教者，便是非圣人者无法。道本不远人，人之为道而远。\n人得之者，愚可以智，浊可以清；修之者，石可以金，凡可以圣，出乎三界之外，永为上仙，岂不玄哉。\n余以管窥之见，将是经逐节引先圣先贤之语，解注于下，而又纂图贯通经注，曲畅旁通，一览澈见，言辞虽鄙，无非直解其义。\n未敢为是，其与我同志者鉴诸。\n混然子王玠道渊叙。 太上老君说常清静妙经篡图解注 混然子王玠道渊纂图解注\n 太者，无大可谓之太也。\n上者，无极可极谓之上也。\n老者，道尊德贵亘古今也。\n君者，主也，一灵为万物之主宰也。\n说者，开化也。\n常者，真常之道，不变不易也。\n清者，至虚无体也。\n静者，至洁无杂也。\n妙者，玄之又玄也。\n经者，天道之常、人之有心也，又言人人共行之径路也。\n太上见世人生居劫浊之中，食着物欲，昧了本初之性，忧道之失也，不得已，故说《清静经》开化世人，诱引知其本末。\n言人初生是为赤子，赤子之心未尝有不善，只因年渐长成，眼中见色，耳中闻声，鼻中嗅香，舌中知味，贪爱不息，习染渐深，是以情牵欲蔽，与道相违。\n人若能清其心，静其性，明其善，复其初，一念不生，诸尘不染，自然清静，与道合真矣。\n 老君曰：大道无形，生育天地；大道无情，运行日月；大道无名，长养万物。道生自然\n 大道者，至虚无体，本无形、无情、无名也。\n当浩劫之始，已有梵清景三气，太清、太微、太素，隐而无象，溟溟涬涬，辽廓无光，一混沌而已。\n浑是阴气，里外虚中，有个乾健不息之理，蟠旋而极，是有一阳初动于中，便生奇耦，分阴分阳，生育天地。\n清气上而为天，浊气下而为地。\n天地既判，万物居其中。\n阴气出地，而复上升於天，阳炁从天，而复下降於地，阴阳往来，循环不已。\n是以日月运行，五炁顺布，四时行焉，故能长养万物。\n大则天地，小则微尘，无一物不是道之化育。\n善参究者，反身求之，我身即天地。\n道虽生我无名，我故名之道也。\n《道德经》云：有物混成，先天而生。寂兮寥兮，独立而不改，周行而不殆，可已为天下母。吾不知其名，字之曰道，强为之名曰大。大曰逝，逝曰远，远曰反。故道大是也。\n 上图文字：大道 无形 无情 无名 虚空 太清之始 太微之始 太素之始 气化有形 生育天地 运行日月 长养万物\n西升经云：道当以法观。如有所生者，故曰为自然。\n吾不知其名，强名曰道。(言道者是谁？)\n 太上言道大冲虚，本无名唤，因不虚立，假形而用。\n且夫人身之生也浑沦，是个太极，则天地万物之道总在我身。\n心之虚灵，道自归之。\n静为性，动为情。性主乎内，为体；情运乎外，为用。\n体用一源，显微无间，乃曰道。\n道之为言，精气化形，神虚今妙，岂可以知其名也？\n若不言道，何以呼之？\n是不以已，强名称之曰道也。\n《道德经》云：道为物，惟恍惟惚。惚兮恍兮，其中有象；恍兮惚兮，其中有物；窈兮冥兮，其中有信。故颜子欺圣人之道曰，仰之弥高，钻之弥坚，瞻之在前，忽然在后。是以易存无体，神化无方，此之谓也。\n 上图文字： 混沌无象 迎之不见在首 随之不见在后 吾不知其名强名曰道 故曰 金丹之体 象帝之先\n有名则有象，而道无象，故曰强名\n夫道者，有清有浊，有动有静。天清地浊，天动地静；男清女浊，男动女静。降本流末，而生万物。气化生形\n 夫道之为物，虚而无象，因气化而有道之名。\n道生于一，一生于二，二气感合而生万物，理自然也。\n道居天地之先，包含覆载，寂静无名，乃曰无极之真也。\n无极之中道因虚极而已，阳发而遂通，无极而太极，是二五之精妙合而凝也。\n太极动而生阳，静而生阴。\n阳清而为天，主于动；阴炁浊而为地，主于静。\n天覆于地，地载于天，天动地静，二气互交。\n阳气先者为阳道，阴炁先者为阴道。\n《易系》所谓乾道成男，坤道成女。\n男体天故清、故动，女体地故浊、故静。\n男女相感，阴阳翕畅，泄其真精，降本流末，而生万物。\n万物之生，同此之理，炁质化行，各从其类，生生化化，则道无不一焉。\n孔云：君子之道，造端乎夫妇，及其至也，察乎天地。\n是以顺则生人、生物，逆则成佛、成仙。\n周子作《太极图》，深得其旨矣。\n是故斯经尊妙，只此数语，已了一本《周易》。\n以丹道言之，天地喻炉鼎，男女喻坎离，以乾刚运阳火不息，乃曰天清、男动；以坤柔退阴符而混藏，乃曰地浊、女静。\n因阴阳有动静之机，故用抽坎填离，返本还源而复道，是降其本而流其末，生养吾身之万物也。有何疑哉？\n 上图文字：阴静 阳动 女浊 男清 土火木水金 坤道成女 乾道成男 降本 气化之始 流末 形化之母 万物化生\n西升经云：万物抱一而成，得微妙气化。\n清者浊之源，动者静之基。(返本还源)\n 清者，元阳祖气也；浊者，幻形阴气也。\n动者，阳之灵也；静者，心之地也。\n言人之生也，四大一身皆属阴，唯有此一点元阳祖气在人身天地之正中，乃曰命蒂。\n有蒂则有根，根深而蒂自固，精乃为根，气乃为蒂，神为根蒂之主灵。\n达斯理者，可以全真，自然精全而能化气，气全而能化神，神全而能化虚，虚空独立而无死生。\n当作丹之用，以性内运，以情外移，乃曰清者浊之源。\n以戊己二土摄回十方之气而臻灵，乃曰动者静之基。\n此妙存乎口诀。\n 上图文字：在天 阳清 阴浊 在人 神清 形浊 清者阳也 性健生乎乾 浊者阴也 命柔体乎坤 是以 清者浊之源 动者静之基\n此释家烦恼即菩提\n人能常清静，天地悉皆归。(心要在腔子里)\n 常者，平常也。\n清者，万缘顿息也。\n静者，一念不生也。\n言人能于每日平常二六时中行住坐卧，收其放心，存其良心，内不出，外不入，一心空澈，唯道为身，自然欲忿不生，神自清而气自静，性自住而命自停，则天地之道总归于我身矣。\n孔子曰：道也者，不可须臾离也，可离非道也。\n又语云：君子无终食之问违仁，造次必于是，颠沛必于是。尧授道与舜曰，惟精惟一，允执厥中，是也。\n 上图文字： 人 物之至灵 命禀有异 故有 清 浊 禀 气清者性自清 气浊者性自昧 若能 诚之于中 人常清静 克己复礼 天地皆归\n西升经云：吾与天地分一气而治，自守根本也。\n夫人神好清而心扰之(动念即乖)\n 神者，人身中之元神也。\n神为万物至灵，虚含洞妙。\n自旷劫至今不曾添，不曾减，本无其清，亦无其浊，是自然之妙也。\n白紫清真人曰：此神非是思虑神，乃与元始相比肩。\n大则包地包天，小则藏诸一粟，朗朗澈，岂可以有好清也。\n若以神思神，便非神也。\n何况神去好清，却不知被清字缚住，则心地愈生杂念，扰之不宁也。\n《道德经》云，其出弥远，其知弥少，是也。\n 上图文字： 灵者在乎心 照 静则妙体圆通 动则发用中节 神无不全故无来无去 安 静则私念不止 动则见物则染 神无不疲故有死有生 是以 神无思而身存 神好清而心扰\n此图文字不确定。大抵是有心求净 净不可得\n人心好静而欲牵之(法出奸生)\n 心即神也，神即心也。\n欲者，私念也。\n牵者，引去也。\n言人之良心本来空寂之妙，不动不静，非思非言。\n一法不立，万法昭然，有何静可好？\n达磨曰：不思善，不思恶，只恁么地。\n孔子曰：喜怒哀乐未发谓之中，发而皆中节谓之和。中也者，天下之本也。和也者，天下之达道也。\n是以圣人得心法相传，故能安心如是，浑然天理，无有罣碍也。\n人虽有贤哲之资，不得真师口诀，则心无栖泊之地。\n存之则有，不存则无，只是把捉其心，私意揣度。\n圣人之道亦以其心好静，被静缚住，却不知众欲已牵引良心出于万里之远矣。\n岂圣人三返回灵，复其见天地之心也哉。于此宜玩味。\n 上图文字： 心 天地正中 静则金丹 动则霹雳 道心 本体圆通 应变万有 圣人体之 惟精惟一 允执厥中 用之而莫测是以惟微 人心 习性忘初 舍真逐幻 愚人行之 物欲交攻 精神耗散 好静而欲牵是以惟危\n常能遣其欲而心自静，澄其心而神自清，自然六欲不生，三毒消灭。(克己复礼)\n 六欲者，眼、耳、鼻、舌、身、意也。\n三毒者，贪嗔痴也。\n人身之中有三尸之神，其名曰彭琚、彭踬、彭蹻，是为三魂。\n人有念头不正者，魂神即令人驰聘错乱，贪著邪淫，入于鬼道，丧本迷真。\n《度人经》所云，鬼道易邪是也。\n世人若能解悟四大一身，是地、水、火、风假合而有此幻形，到头终有败坏，睹其万物之有形者，无不同此之理，我则从今不贵其物，唯究一心。\n心为一身之宝。\n心是地，性是君，君来心地上居住，主宰万机，常存渊默之真。\n此灵不随世变，一切物欲尽能遣之，自然心自静而神自清，六欲不生而三毒自消灭矣。\n《道德经》云，圣人为腹不为目，故去彼取此，是也。\n 上图文字： 身 一天地也 在身为心 非礼勿视 非礼勿听 非礼勿言 非礼勿动 在心为神 无眼耳鼻舌身意 无色声香味触法 常能 遣其欲而心自静 澄其心而神自清 自然 六欲不生 三毒消灭\n所以不能者，为心未澄、欲未遣也。(自家眛了)\n 人生天地之间，风土不同，则命禀各有殊异。\n性非不灵也，盖因受气之浊性，天常如黑云之蔽，所以眼见耳听、鼻闻、舌味，对境触物随穷所漏，放其心而不知返也。\n元神昏散，故不能复其本真，而自堕冥劫者，为心不能澄也，欲不能遣也。\n 上图文字：愚 气浊之性 静则私念杂真 动则移情逐物 所以不能者 心未澄也 欲未遣也\n能遣之者，内观于心，心无其心；外观于形，形无其形；远观于物，物无其物。三者既悟，唯见于空。(虚灵不眛)\n 此一节言学人能直下悟见，绝欲清源，立志如山之不动，虽傍柳随花倚染于我，内则观于心，心亦忘也；外则观于形，形亦忘也；远则观于物，物亦忘也。\n既悟三者都忘，唯见身中是一个太虚，清清朗朗，广大无边，不知天地为我，亦不知我为天地。\n行功至此地位，方见其空之妙。\n是谓案非可象，物非可物。\n《道德经》云：视之不见名曰夷；听之不闻，名曰希；搏之不得，名曰微。此三者不可致诘。\n《易·艮卦》云：艮其背，不获其身；行其庭，不见其人，是也。\n 上图文字： 哲 穷理尽性 以至于命 自能遣也 内观于心心无其心忘心也 外观于形形无其形忘形也 远观于物物无其物忘物也 三者既悟 唯见于空 悟三 抱一\n观空以空，空无所空；(虚无生有) 所空既无，无无亦无；(大道无形) 无无既无，湛然常寂；(神气合一) 寂无所寂，欲岂能生？(易相无体) 欲既不生，卽是真静。(与道合真)\n 此一节乃承上云，三者既悟，唯见于空，恐人著在顽空上存意，故于此发明观空以空，空无所空，乃谓要人活泼泼地，当性天无欲之时，吾以观其妙，有欲之时，吾以观其徼。\n《道德经》谓此两者同出而异名，同谓之玄也。\n所空亦无，无无亦无者，此言既得复道还空，空清气朗，广大虚含无际，实无象之可观也。\n无无既无，湛然常寂者，此言既得一切忘尽，则吾身自然真一常存也。\n寂无所寂，欲岂能生者，此言性非死寂，我但随机应变，无住于相，如是降伏其心，欲岂能生也。\n欲既不生，即是真静者，此言勤行符火之道，已得梵气臻灵，结成金胎圣贤，阴浊消灭而真道纯阳，打成一片，客尘自不相干，智慧发现，性刚洁如山之巍然，真静不摇也。\n到此田地，方是超凡入圣，与天齐年，岂虚语哉。\n 上图文字：圣 一灵妙有 三界圆通 自诚而明 其体也真 观空以空空无所空 虚无生有 恍惚有物 所空既无无无亦无 性穷澈骨 洞妙清虚 无无既无湛然常寂 神气交融 无为自化 其用定静 寂无所寂欲岂能生 应变无方 无私无欲 欲既不生卽是真静 形神俱妙 与道合真 寂然不动 感而遂通\n真静应物应物无染 真常得性一念不生 常应常静万缘顿息 常清静矣智慧圆满\n 此一节承上云，欲既不生，即是真静，故次之以真静应物，真常得性。\n所谓圣智圆满，性自真静。\n凡物之来，随物转应，如盘走珠，圆陀陀地，转漉漉地，则此心坦荡无碍，自然应物无染而得性矣。\n《道德经》云：夫物芸芸，各复归其很。归根曰静。复命曰常。知常曰明。不知常，妄作，凶。\n《金刚经》云：不应住色生心，不应住声、香、味、触、法生心，应无所住而生其心。\n尹喜真人曰：凡物之来，吾皆应之以情，而不对之以心。\n孔子曰：君子素其位而行，不愿乎其外。\n以此言之，岂不是常应常静、常清静矣。\n 上图文字：道 孔子曰太极保之如赤子–致中和 老子曰金丹守之若婴儿–含真炁 释迦曰玄珠觉之曰如来–识真空 真静应物真常得性 常应常静常清静矣 是以 天地无二道 圣人无两心\n如此清静，渐入真道。道者以诚而入\n 此以下为化众生向道，或有愚可以智，浊可以清，豁然顿悟种性者，故告戒如此清其心、静其性，不与万缘作对，只恁么修去，革其旧染之污，而日新其德，自然渐入真道矣。\n 上图文字：真 纯一不杂 时时警省 日日复初 所以 如此清静 渐入真道 勤而行之自然 强健不息 超出古今\n既入真道，名为得道。我即元始\n 此承上云渐入真道，乃谓学者已得觉性之理，于未得师授口传其秘，于此故启喻。\n既入真道，名为得道者，此言真道非是聪明广记，口须三昧讲说之道，实乃是身中三真三全之妙，必拜真师，耳畔一语，直下安心，方入真道。\n养性不失其中，修命而运槖龠，不失其筛，自然性命混融，金液流注，是故名为得道也。\n 上图文字：常 不生不灭 无古无今 人能参透玄关自然 入于真道 名为得道 所以一理澈 万理融\n虽名得道，实无所得。本来空寂\n 此承上云名为得道，恐学人明理未澈，著在得字求想，则道反背矣，故次之以虽名为得道，实无所得，直欲学人参须实参，悟须实悟。\n夫道之为物，大象无形，大音希声，大方无隅，实无名唤。\n人身四维上下才著一处存思，便不是也。\n又不可离了此身，向外别求。\n不可思，不可议，亦非动，亦非静。\n一体万殊，万殊一体。头头物物，总皆现前到这里，转得一语，则铁壁银山，蓦直透过，方是得道。\n得之无得，不被相惑，但吾一灵真性觉照，常居象帝之先，朗朗分明处，乃曰真得。\n正丹家所谓不见中亲见，见中不见；不闻中亲闻，闻中不闻。透得这个破，参学事毕，何得之有？\n 上图文字：得 明心 见性 人能 觉悟本来 不住诸相 是以 虽名得道 实无所得 这个 便是\n为化众生，名为得道。能悟之者，可传圣道。一以贯之\n 化者，开发也。众生者，贪著之人也。\n此结前云如此清静，渐入真道。\n太上以谓天下人物之多，圣凡混杂，是种性难见，其中岂无有根器者，故以道曲折引喻，开化其理，或有利器之人闻吾此说，直下悟见，即得顿脱根尘，唯道为身，向我道中参究不怠，勤而行之，乃曰为化众生，名为得道。\n得之为言，本无所得，但为他人说此得字，诱众人必是将心想道而不忘也。\n《道德经》曰：善人不善人之师，不善人善人之资。\n是以人人本具，无不与我同性，只因贪著其事，乃名曰众生。\n若能真个领悟之者，皆可以传于圣道也。\n如六祖卢慧能本广东犵狫，一闻客人诵《金刚经》至应无所住而生其心，言下大悟，次后竟至冯母山拜见五祖，问其由，答言如涌泉。故见其根器大利。\n恐人谋害，叱令舂碓，人不为意。后五祖故令大众作偈，能明心见性，见即付之衣钵。\n众皆让首座神秀作偈，神秀述偈四句，未尽其善。惠能一闻，即次其韵曰：菩提无有树，明镜亦非台。本来无一物，何处惹尘埃？\n五祖暗点头，约其夜半付中堂，以袈裟围绕其身，将《金刚经》诵至应无所住而生其心，于此印传心法，授与衣钵，而复送之过江，遂为一代祖师。\n此所以人不可以形观，当以志看。\n如马丹阳度任屠，始则为凶人，一旦醒悟，即为善人。\n以此论之，岂不是能悟之者，可传圣道也欤？\n 上图文字： 妙 道体同源 人性皆真 佛云 蠢动含灵 皆有佛性 以此 为化众生 名为得道 是以 能悟四相俱空 方得以传圣道\n四相者：我相 人相 众生相 寿者相\n太上老君曰：\n 此名太上者，乃真人称述之辞。前之所言道也，于此以下又起个名唤，所言者德也。\n《道德经》所谓德者同于德，失者同于失，故有上士、下士之不同也。\n学者宜具只眼看。\n 上士无争，下士好争；各见不同\n 上士者，圣人大德之谓也。\n下士者，贤人执著之谓也。\n圣人之心，浑同天理，无分贤愚皆包之，和光混俗，与众同尘，谦躬处于卑下，锉锐埋锋，不露圭角。\n善者善之，不善者亦善之。\n行不言之教，处无为之事，与人无辩无争，乃曰上士也。\n贤人之心有所执著，以谓人之学皆不如己之学，自是自彰，自矜自伐。\n论其古之贤哲，则谓其曰长，某曰短；论其今之人，孰曰是，孰曰非。\n成仙成佛之圣，犹非其虚无寂灭异端之学如是好争，乃曰下士也。\n尹喜曰：圣人龙之，贤人蛟之，龙能化蛟，蛟终不能化龙，此之谓也。\n 上图文字：性 性无不善 气禀有异 以 德存心者 形障道者 故 无争 好争 是以 圣人如龙化上士也 贤人若蛟执下士也\n上德不德，下德执德。执著之者，不名道德。谦德者全，执德者偏。\n 上德者，无为之道也。\n下德者，有为之道也。\n执者，执著不通之谓。\n德者，得也。心之所蓄，性之混融，开物成务之理也。\n此言上德之圣人未尝显己之有德，藏身濳迹，抱朴含光，专气致柔，如婴儿也。\n下德之贤人执著其事，唯于世情是非、得失之场理论，扬于己德，以被聪明所蔽，故分其彼此贵贱、高低，如是执著，故不明其有道德也？\n《道德经》不云乎：上德不德，是以有德；下德不失德，是以无德。上德无为而无以为，下德为之而有以为。故太上所谓我有三宝，保而持之，一曰慈，二曰俭，三曰不敢为天下先。\n孔子曰：圣吾不能，我但述而不作，信而好古，窃比于我老彭。默而识之，学而不厌，诲人不倦，何有于我哉？终不曾言自已之有德。\n以此言之，岂不是上德不德也。\n下德执德之人，著形所见，其于政事、文章、诗词、方术有能其一者，便自高大、夸逞其能，执著一偏之见，岂可以明道德也。\n以尧舜之圣，善与人同，以大禹之明，闻一善言即拜，何尝执著？学人宜于此详味。\n 上图文字： 德 心地二字难认 性天湛然 圣人 绝聪弃智 抱朴涵仁 贤人 抱文泥理 辨浊分清 是以 上德不德 下德执德 故 谦下之者自有其德 执着之者不为道德\n太上老君曰：众生所以不得真道者，何以故？为有妄心。求生之厚。\n 此一节又题太上之名者，乃真人称述，警戒世人，于此著眼看众生所为之事。\n所谓众生者，乃愚昧贪著之人，形须人身，心实乃是兽，性海黑暗，逐浪贪生，全无一分德行。\n上不畏君王之法，下不惜父母之身，盗窃奸欺，靡所不至。\n所以不得真道者，为其有妄想之心，私欲交蔽，则道愈失之矣。\n《道德经》云：大道甚夷，而民好径，朝甚除，田甚芜，仓甚虚，服文彩，带利剑，厌饮食，财货有馀，是谓盗夸，非道也哉。\n又云：民不畏威则大威至。无狭其所居，无厌其所生。夫唯不厌，是以不厌。\n如是之徒，至死不悔，其心犹念未足，辗转作下轮回种子，皆由一个妄心迷失真道也如此。\n 上图文字：色 见之动心 逐之失道 众生之蠢 贪财厚利 昧己瞒人 所以 不得真道也 为有妄心也\n既有妄心，即惊其神；被他欺下\n 此承上云，因眼见于色，神即领受在心；心既领受，遂起妄念，本身元神化为识神；神随境乱，意逐情迷。\n《道德》云：所谓驰骋田猎，令人心发狂；难得之货，令人行妨。\n是以即惊其神也。皆因心君不能为主，被色相眩惑，耗散其真道，则梦寐亦不安宁也。\n 上图文字：受 眼因见色 神纳在心 心妄不止 一身失主 戎马生郊 是以 即惊其神 常怀恐惧\n既惊其神，即著万物；众欲交攻\n 此言神想于物则心地自不安神故，有惊见一物而著爱于物，被物牵引放纵，不知其乡，是以著万物而不知其厌足也，合身履险亦不知危也。\n 上图文字：想 神交于物 物交于神 神惊不宁 讨便宜 失便宜 物迷意乱 贪他的 着他的\n既著万物，即生贪求；认贼作子\n 此言神著万物，蔽隔真性，随阴魄之营。营则流情，落于醉生梦死之场，贪求入于爱河欲海之地，无休无息，万绪千头，则终身不救也。\n 上图文字：行 心为形役 取之无足 情着万物 如享太牢 如登春台 以此 贪求放肆 阴盛阳衰\n既生贪求，即是烦恼。自词枷带。\n 此谓贪求乃入邪道之源矣。\n今日贪求，明日贪求，见之者即贪，闻之者即求。\n每日种种所得，而心终不知止，却不知已造下烦恼根业，家虽丰足而生贼盗，百计千谋，心放不下。\n古人所谓财多累身，所以被他缚住，添个烦恼，而祸起陨身，因自取之也。\n 上图文字：识 见受不明 业尘深厚 意识贪求 魔军侵境 家国荒芜 是以 生于烦恼 多藏厚亡\n烦恼妄想，忧苦身心，便遭浊辱，流浪生死，常沉苦海，永失真道。著形害了\n 此一节总结上云，众生为有妄心，不得真道之故，舍死贪生，作下烦恼种子。\n众生之为心，唯求利以厚其生，只图目前家道丰富，沉滞色声香味之场，迷惑有无爱欲之趣，是自取于烦恼妄想，忧苦身心。\n平日所为，不忠不孝，欺天瞒人之罪，鬼神暗録其尤。\n一旦天灾罪己，祸害刑身，或阳报其恶，或阴罚其愆，是以遭于浊辱，流浪生死，一灵不知，所自化生，异类之中，百千万劫，难获人身，常沉苦海，永失真道也。\n世人若能回头鉴此为戒，早参至道之宗，免堕轮回之苦，圣人岂欺我哉？\n 上图文字：业 自作 自受 如是 烦恼妄想 便遭浊辱 常沉苦海 必 忧苦身心 流浪生死 永失真道 阳尽而绝 终为下鬼 是以 身经太阴 轮回无期\n真常之道，悟者自得。得悟道者，常清静矣。与太虚同体\n 真常者，不生不灭也。无始劫来只恁么也。\n悟者，觉悟此理也。自得者，亲闻见也。清静者，湛然无染也。\n此言人能觉悟自性，本来圆成，不假修合。\n始因气化，结形真灵，入壳被形，所罩灵性，于此随气质发现。\n故圣贤愚之不同，虽大智不能无下愚之心，然下愚不能无上智之性。\n此所以要悟要修。\n悟者，性也；修者，命也。性命双修，方是自得真常之道。\n既得性命混一，道大冲虚，吾心自然清静，无有往而不知，无有来而不应；内则了证死生，外则能尽人事。\n此乃总结斯经一篇首尾之妙。\n前言曰道，后言为德，实发《道德经》五千言之骨髓，直欲世人明此道德之理，明道者不有德，乃曰上士，执道者不失德，乃曰下士，妄心贪求者乃曰众生。\n故此经末言真常之道，悟者自得，乃太上好生，慈悯众生之苦，多方曲喻，令人早早回头，领悟此道。\n或有豁然贯通悟见者，即得常清静矣，岂不玄哉？\n 真人赞 仙人葛玄曰：吾得此道者，曾诵此经万遍。此经是天人所习，不传下士。吾昔授之于东华帝君，东华帝君授之于金阙帝君，金阙帝君授之于西王母。西王母皆口口相传，不记文字。吾今于世书而録之。上士悟之，升为天官；中士悟之，南宫列仙；下士悟之，在世长年，游行三界，升谒金门。\n 此章乃仙翁葛玄赞\n太上说经之妙，此经非是文字之经。\n自旷劫至今，不生不灭，不增不减，为道之径路也。\n人身玄关谓之经，行道工夫谓之诵。\n诵非口诵，乃用乾坤阖辟之机关，运坎离颠倒之妙用。\n昔仙翁感授道之后诵万遍者，行此道也。\n万遍乃工夫，行运不绝，绵绵若存也。\n得其一粒黍米之珠，落于黄庭，结为空气金胎，如母之育婴，儿神浇灌，十月胎完，天门迸破，阳神出现，千变万化，乃曰真人。\n是此经之功德，大不可思议，天人所习之文不可轻传于下士也。\n传道传经，传之有德忠孝之人。\n轻传之者，必遭天谴。\n张紫阳三度非人，三遭天谴是也。\n仙圣每每隐秘此经，唯以口口相传，不记文字，恐天魔之泄慢。\n因后人不及古人纯朴者多，若不以文字开化，则众生何由而悟，不得已笔録其经，传流于世。\n上士悟之者，勤功修证，升为金阙之仙；中士悟之者，久久修证，乃为南宫之列仙；下士悟之者，亦为地仙，在世长寿，隐显莫测，可以道行三界，升谒金门也。\n 左玄真人曰：学道之士持诵此经者，即得十天善神拥护其人，然后玉符保神，金液鍊形，形神俱妙，与道合真。\n 仙翁重赞此者，老婆心功，剖露是经之秘，实金丹大道之宗，学道之士者，乃诱后来学仙之人也。\n所谓持诵者，信受奉行之也。\n十天者，流戊就己，戊己二土各五，共成十数，乃曰十天也。\n玉符者，符火也。金液者，神水也。当其一阳初动之时，便以神归炁，炁归窍，况下海底，去抱出日头来。是持诵此经也。\n流戊土，迫逐金精，上升南宫，继此复用己土敛阳退阴符，同归坤中之位，乃曰即得十天善神拥护其人也。\n神安隐，镇气发火，冲逼出其身玉浆金液流注，乃曰然后玉符保神、金液炼形也。形曰命，神曰性，性合一乃曰道。故言形神俱妙，与道合真也。\n若以世法言，凡有道之人，自有十天善神长拥护其人，岂虚言哉？\n《道德经》云：入甲兵不被刀刃，入虎兕不被爪牙，是也。\n 正一真人曰：人家有此经，悟解之者，灾障不干，众圣护门，神升上界，朝拜高尊。功满德就，相感帝君。诵持不退，身腾紫云。\n 此篇乃祖天师张道陵称赞之词。\n所谓人家者，非人家之家，乃指人身正中之心也。\n此经者，即宝珠也，宝珠即道也。\n悟解者，亲得见闻之妙，理当铅见癸生之时，悬宝珠于空中，去地五丈，飞轮旋转诸天星宿，尽入珠口，化炼为丹，此真悟解也。\n既得丹凝成片，浩气纯阳，自然灾障不干，乃得诸天众圣暗加神护其身。\n是以一身万神也，一气万气也。\n丹成之日，脱胎换鼎，移神上居泥丸玉山上京之上，而有三清所居，则吾身朝谒高尊，直待功成行满，乃感帝君而録籍。\n身常清静，洁戒精严，行此道诵持不退者，自有天颁勑诏来徵，身腾紫云，而白日飞升天阙也。\n如汉祖天师诛妖馘祟，葛仙翁祭鍊鬼魂，许旌阳斩蛟诛蟒，皆得大功行于世，举家飞升。学仙之道，诚有之也。\n 此经至此读完，真常之道，悟者自得。得悟道者，常清静矣。\nhttps://jesselau.com/changjingqingjing/\n","description":"","id":24,"section":"道","tags":["清静经","性功"],"title":"太上老君说常清静妙经篡图解注王玠","uri":"https://siteofen.github.io/zh/%E9%81%93/%E6%B8%85%E9%9D%99%E7%BB%8F%E5%9B%BE%E8%A7%A3%E6%B3%A8/"},{"content":" 老君曰：大道无形，生育天地；大道无情，运行日月；大道无名，长养万物；吾不知其名，强名曰道。夫道者：有清有浊，有动有静；天清地浊，天动地静；男清女浊，男动女静；降本流末，而生万物。清者浊之源，动者静之基；人能常清静，天地悉皆归。\n  夫，人神好清，而心扰之；人心好静，而欲牵之。常能遣其欲，而心自静；澄其心，而神自清；自然六欲不生，三毒消灭。所以不能者，为心未澄，欲未遣也，能遣之者：内观其心，心无其心；外观其形，形无其形；远观其物，物无其物；三者既无，唯见於空。观空亦空，空无所空；所空既无，无无亦无；无无既无，湛然常寂。寂无所寂，欲岂能生；欲既不生，即是真静。真常应物，真常得性；常应常静，常清静矣。如此清静，渐入真道；既入真道，名为得道；虽名得道，实无所得；为化众生，名为得道；能悟之者，可传圣道。\n  老君曰：上士无争，下士好争。上德不德，下德执德，执著之者，不明道德。众生所以不得真道者，为有妄心，既有妄心，即惊其神，既惊其神，即著万物，既著万物，即生贪求，既生贪求，即是烦恼，烦恼妄想，忧苦身心，便遭浊辱，流浪生死，常沉苦海，永失真道。真常之道，悟者自得；得悟道者，常清静矣！\n  仙人葛翁曰：吾得真道，曾诵此经万遍。此经是天人所习，不传下士。吾昔受之於东华帝君，东华帝君受之於金阙帝君，金阙帝君受之於西王母。以上皆口口相传，不记文字。吾今於世，书而录之。上士悟之，升为天官；中士修之，南宫列仙；下士得之，在世长年。游行三界，升入金门。\n  左玄真人曰：学道之士，持诵此经者，即得十天善神，拥护其身。然後玉符保神，金液炼形。形神俱妙，与道合真。\n  正一真人曰：人家有此经，悟解之者，灾障不干，众圣护门。神升上界，朝拜高真。功满德就，相感帝君。诵持不退，身腾紫云。\n ","description":"","id":25,"section":"道","tags":["清静经","性功","早晚课","炁體源流"],"title":"太上老君说常清静经","uri":"https://siteofen.github.io/zh/%E9%81%93/%E6%B8%85%E9%9D%99%E7%BB%8F/"},{"content":"金华宗旨序 道在目前，身体自得，何劳身外寻求哉。人身为三才合一之身，造物赋我，其用甚大。我人日具而不知，圣人悯之，征诸一身以示之。盖谓道在一身，而其机在目，故有《金华宗旨》之示。学者行不合旨，何也？体用不辩故也。乃于其上，加以‘太一’二字，而从行犹未能合诀，误在致力于用，而用中不能亏窥体，纵罄南山之竹，而体之为体更隐，乃复加以‘先天虚无’四字，体乃洞现。道祖孚佑帝君兴行妙道天尊，志在普度，怀有医世鸿愿，乃体‘先天虚无太一金华宗旨’十字玄义，着书十有三章，以作后学医世张本。文由是成，教由是授。天尊玄旨盖如此。先师太虚翁曰：余闻之驻世神仙泥丸李翁，谓是书道旨，孚佑帝君初证道果，四大已化，未及医世，乃着诗三章，题曰《至教宗旨》。宋元之际，业已梓布，其次章，即是书《逍遥诀》也。是书出于康熙戊辰岁，演成于金盖龙峤山房。寔为陶靖庵、黄隐真、盛青厓、朱九还、闵雪蓑翁、陶石庵、谢凝素诸名宿，皆医世之材，故授此大道，岂仅为独善一身之流说法哉。神人尹蓬头，亦有廖阳殿演出一书，名曰《东华正脉皇极阖辟证道仙经》，与此书相为表里。修其性命，寔为医世张本。从事医世，寔即性命玄功。观此书《回光证验章》中所示，不可以小根小器承当，必思度尽众生。《周天章》中所示，一身回旋，天地万物悉与之回旋，方寸处极，小而极大。是即身即世，合内外之道，宗旨已昭著矣。无非仰体太上好生之心，期入无复辜负此生年月日，以成大道，以度众生。彼小就者，今日龙虎，明日坎离，沾沾自顾，纵得证果，升作无位天民，独利一家七祖，上帝奚取焉。先师所述，书之成，书之授，道祖孚佑帝君之慈意如此，陶黄盛朱诸真得受此书，以传后学，其鸿愿亦如此。然是书递传失真，即《道藏辑要》梓本，可概见矣。兹故取以订正之。愿大千志士，得是书并《阖辟经》，合体以行，则人能宏道，大千幸甚。是为序。时维道光辛卯四月上浣，金盖山人龙门第十一代闵一得沐手谨序。\n吕祖师先天虚无太乙金华宗旨 蒋侍郎元庭先生辑　金盖山人闵一得订正\n[是书出于康熙戊辰岁，吴兴金盖山龙峤山房所传。先哲陶石庵先生寿诸梓。嘉庆间，蒋元庭侍郎误得讹本，纂入《道藏辑要》，后得本山原本于浙省，拟即改梓，而板在京邸，及取归，而侍郎又北上，卒于京师，事遂中止。此未了事也，但一得之心岂能刻忘，今适游秣陵，获见世传誊本，亦与陶本不尽合，而较蒋本反多一二节，似又出自陶本者，各有增损，言人人殊，兹一准陶本订正之。]\n天心章第一 祖师曰：天心者，三才同禀之心，丹书所谓玄窍是也。人人具有，贤哲启之，愚迷闭之，启则长生，闭则短折，委之命数者，凡夫之见也。无人不愿求生，而无不寻死，夫岂别有肺肠哉？六根以引之，六尘以扰之，骎骎年少，转眼颓殁。至人悯之，授以至道。诲者谆谆，听者渺渺，其故何哉？盖不明大道体用，而互相戕贼，如是求生，犹南辕而北辙也。夫岂知大道以虚无为体，以隐现为用。故须不住于有，不住于无，而气机流通。吾辈功法，惟当以太一为本，金华为末，则本末相资，长生不死矣。斯道也，古来仙真，心心相印，传一得一。自太上化现，递传东华，以及南北二宗。道本无隐，而心传极秘。非秘也，非心授心受，不能授受也。口传固妙，而领会难一，况笔示乎！是以太上大道，贵乎心传，而授受于乌睹之中，豁然而开，师不得期授于弟，弟不得期受于师，真信纯纯，一旦机合神融，洞然豁然，或相视一笑，或涕泣承当，入道悟道，均有同然者。第或由悟而入者有诸，由入而悟者有诸，未有不由心一心信而入而得者。不一则散，不信则浮，散则光不聚，浮则光不凝。不能自见其心，又何能合太上所传之心？故儒崇内省，道崇内观，佛氏四十二章经亦云：置心一处，何事不办。盖以太上大道，只完得一心全体焉耳。全体惟何？虚静无杂焉耳。宗旨妙体如此，宗旨妙用，亦惟在置心一处也。内观即是置心一处之诀，即是心传秘旨。非徒可以心领，且可以口授，非徒可以口授，且可以笔示，至于功造其级，心空漏尽之时，然后恍然洞彻玄妙之旨，非笔之所得而示，并非口之所得而传，真虚真寂，真净真无，一颗玄珠，心心相印，极秘也。至得悟得入之后，而仍极显矣。此无他，天心洞启故耳。今之求道者，若涉大水，其无津涯，已到彼岸，则如筏喻者，筏尚应舍，若不知所从者，可不示之于筏乎？我今叨为度师，先当明示以筏。然天心一窍，不在身中，不在身外，不可摸索而开，只可默存以俟。欲识此存，不外色即是空，空即是色，丹书所谓是那么，非那么，非那么，却那么，才是如如，一开永开也。而功法在于存诚两字。\n诸子存诚妙用，尚有诀中捷决，乃于万缘放下之时，惟用梵天∴字（即伊字也。梵天伊作∴谓即日月天罡，在人身即是左目右目与眉心，先天神人皆具三目，如斗母雷祖是也。人知修炼，眉心即开，所开之目，名曰天目是也），以字中点存诸眉心，以左点存左目，以右点存右目，则人两目神光，自得会眉心，眉心即天目，乃为三光会归出入之总户（丹书所谓日月合璧之处），人能用三目如梵伊字然，微以意运如磨镜，三光立聚眉心，光耀如日现前，既即引临心后关前（关即双关也）。此一处也，按即玄牝之门，以意引之，光立随临，而毋忘若如二字玄义，天心必自洞启。以后玄用，再为细示，所切嘱者，始终勿为元引耳。（元者气机之所变换，皆非真实玄况，若为引动便堕魔窟）\n诸子遵循行去，别无求进之法，只在纯想于此。《楞严经》云：纯想即飞，必生天上。天非苍苍之天，即生身于乾宫是也。久之，自然得有身外天。\n盖身为国土，而一乃主君，光即主君心意。又如主君敕旨，故一回光，则周身之气皆上朝，如圣王定都立极，执玉帛者万国。又如主佐同心，臣庶自然奉命，各司其事。诸子只去专一回光，便是无上妙谛。回之既久，此光凝结，即成自然法身。廓而充之，吾宗所谓鄞鄂，西教所谓法王城是也。主君得辅，精气日生，而神愈旺，一旦身心融化，岂仅天外有天，身外有身已哉！\n然则金华即金丹，神明变化，各师于心，此中妙诀，虽不差毫末，然而甚活，全要聪明，又须沈静，非极聪明人行不得，非极沈静人守不得。\n[按此节乃是举世棒喝，举世学人，万不可少此一喝，而蒋氏所得之本节去之，是未身体力行之故。无他，信未真笃之所致也。]\n元神识神章第二 祖师曰：天地视人如蜉蝣，大道视天地亦泡影。惟元神真性，则超元会而上之。其精气则随天地而败坏矣。然有元神在，即无极也。生天生地皆由此矣。学人但能护元神，则超生在阴阳外，不在三界中，此惟见性方可，所谓本来面目也。\n[按此见性方可四字是棒喝，万不可删，而誊本删之，今仍补入。祖意盖言人于大道，乃有行而不能入，得而不能守者，总以未见真性本体，不能无疑，大障随之，此其所以不入不守也。非真见而曰守，不过守所闻焉耳。若果能见，未有不能守也。故祖圣意，重在见性一边，一得故知此章四字为棒喝，是承上章而来也。]\n凡人投胎时，元神居方寸，而识神则居下心。下面血肉心，形如大桃，有肺以覆翼之，肝以佐之，大小肠承之，假如一曰不食，心上便大不自在，以至闻惊则跳，闻怒则闷，见死亡则悲，见美色则眩，头上何尝微微有些儿动？（问方寸不能动乎）方寸中之真意，如何能动？到动时便不妙，然亦最妙，凡人死时方动，此为不妙，最妙者，光已凝结为法身，渐渐灵通欲动矣，此千古不传之秘也。\n[谨按此千古不传之秘，非仅光凝法身一节，如云元神居方寸，识神居下心，古哲未尝一并指示，而后学乃有误认识心为心，而加之以运注，翻着有为，以致助火。盖此血肉心体，识神所依，属阴火，惟宜致虚致寂而致无者。元神乃真性，来自乾，亦属火，天火也。祖师故并而标出之。]\n下识心如强藩悍将，欺天君孤立，便尔遥执纪纲，久之太阿倒置矣。今拟光照元宫，如英明主有伊周佐之，日日回光，如左右臣工，尽心辅弼，内政既肃，自然一切奸雄，无不倒戈乞命矣。\n丹道以精水、神火、意土三者为无上之宝。精水云何？乃先天真一之炁，神火即光也，意土即中宫天心也。以神火为用，意土为体，精水为基。凡人以意生身，身不止七尺者为身也。盖身中有魄焉，魄附识而用，识依魄而生。魄阴也，识之体也，识不断，则生生世世，魄之变形易舍无已也。惟有魂者，神之所藏也。魂昼寓于目，夜舍于肝，寓目而视，舍肝而梦，梦者神游也，九天九地，刹那历遍。觉则冥冥焉，拘于形也，即拘于魄也。故回光即所以炼魂，即所以保神，即所以制魄，即所以断识。古人出世法，炼尽阴滓，以返纯乾，不过消魄全魂耳。回光者，消阴制魄之诀也，无返乾之功，只有回光之诀。光即乾也，回之即返之也。只守此法，自然精足，神火发生，意土凝定，而圣胎可结矣。蜣螂转丸，而丸中生白，神注之神功也。粪丸中尚可生胎离壳，而吾天心休息处，注神于此，安得不生身乎。\n[按此功法，究其入手，以回光聚天池，是由泥丸外宫，悬于天目有如日然，以意引由绛阙，存照中黄，透入玄窍，乃达神室。既则帝降识神，下达下田，其时必有津液护识护神而就冶炼者也。此是回光光聚泥丸以后功夫，大忌燥妄，又忌散漫与昏沈。法惟万虑皆空，一念不扰，待得天心一开，则自油然照入。是时也，不独一身百窍，窍窍放光，大地天元，三才三宝，皆可悠然感至者。故我斯时总以不采采之，其妙更无穷焉。而祖师不之示者，恐学者鄞鄂未固，而世财未充，且于言外藏有妙义，不可不为述及也。盖神室毘连绛阙，绛阙一地，纯以无作无为为事，如是寂体寂照，绛阙乃凉，识神有制，始自随神下降下田，受烹受炼，而无逆违之验。其妙在于一念虚寂，则六贼六根自无驻足矣。祖师玄意盖如此。是即无为功里施功之作用，而即儒宗之使由不使知也。斯篇妙语，乃樵云大师得自驻世神人张蓬头者。神人本姓瞿，故明殉节忠宣公讳式耜之子，管天仙亦以师礼事之者。乾隆四十三年，云游至金盖，斯时樵云大师尚未皈依太虚也。越四载，太虚翁至，谕将斯论注于是章之下，今故述之。]\n一灵真性，既落乾宫，便分魂魄。魂在天心，阳也，轻清之气也，此自太虚得来，与元始同形。魄阴也，沈浊之气也，附于有形之凡体。魂好生，魄望死。一切好色动气，皆魄之所为，即识神也。死后享血食，活则大苦，阴返阴也。物以类聚也，学人炼尽阴魄，即为纯阳。\n回光守中章第三 祖师曰：回光之名何昉乎？昉之自文始真人也（即关尹子）。回光则天地阴阳之气无不凝，所谓精思者此也，纯气者此也，纯想者此也。初行此诀，乃有中似无，久之功成，身外有身，乃无中生有。百日专功，光才真，方为神火。百日后，光自然聚，一点真阳，忽生黍珠，如夫妇交合有胎，便当静以待之，光之回，即火候也。\n[回光之益之妙，本文详矣，回光得聚之诀亦备矣。然犹有欲取先与玄妙一诀，可引而伸之，其诀乃放光以引耳。放光妙用，在知廓其气机，欲廓气机，在知气透九霄，欲行上透，须知下达，下达作用，须先目光聚于乾宫，光足则下达中下，乃穿闾后透，透顶而上。透愈高，现愈广，觉广仍以事回耳，此未传之秘也。]\n夫元化之中，有阳光为主宰，有形者为日，在人为目，走漏神识，莫此甚顺也。故金华之道，全用逆法。回光者，非回一身之精华，直回造化之真气，非止一时之妄想，直空千劫之轮回。故一息当一年，人间时刻也，一息当百年，九途长夜也。凡人自力（户卧切音和）地一声之后，逐境顺生，至老未尝逆视，阳气衰灭，便是九幽之界。故《楞严经》云：纯想即飞，纯情即堕。学人想少情多，沉沦下道。惟谛观息静，便成正觉，用逆法也。《阴符经》云：机在目。《黄帝素问》云：人身精华，皆上注于空窍是也。得此一节，长生者在兹，超升者亦在兹矣。此贯彻三教工夫也。\n光不在身中，亦不在身外，山河日月大地，无非此光，故不独在身中。聪明智慧，一切运转，亦无非此光，所以亦在身外。天地之光华，布满大千，一身之光华，亦自漫天盖地，所以一回光，天地山河一切皆回矣。人之精华，上注于目，此人身之大关键也。子辈思之，一日不静坐，此光流转，何所底止！若一刻能静坐，万劫干生，从此了彻。万法归于静，真不可思议，此妙谛也。然工夫下手，由浅入深，由粗入细，总以不间断为妙。工夫始终则一，但其间冷暖自知，要归于天空海阔，万法如如，方为得手。\n圣圣相传，不离反照。孔云致知，释号观心，老云内观，皆此法也。但返照二字，人人能言，不能得手，未识二字之义耳。反者，自知觉之心，反乎形神末兆之初，即吾六尺之中，返求个天地未生之体。今人但一二时闲坐，反顾己私，便云返照，安得到头！\n佛道二祖，教人看鼻尖者，非谓着念于鼻端也。亦非谓眼观鼻端，而念又注中黄也。眼之所至，心亦至焉，何能一上而一下也，又何能忽上而忽下也。此皆认指而为月。毕竟如何？曰鼻端二字最妙，只是借鼻以为眼之准耳。初不在鼻上，盖以太开眼，则视远而不见鼻矣。太闭眼，则眼合而不见鼻矣。太开失之外走，易于散乱；太闭失之内驰，易于昏沈。惟垂帘得中，恰好望见鼻端，故取以为准。只是垂帘恰好去处，任彼光自然透入，不劳你注射与不注射也。\n[天心章言以意引临心后关前，是示功夫已到之人，统说回光之全功也，此言不必念又注黄中，是教初学凝神一处以聚光，不可分心两处也。待得透入之后，则鼻尖是指中黄是月。看鼻尖者，用以为眼之准，使无外走内驰之弊，惟垂帘为得中，然意初不在鼻而在天目。所以聚光于此，光既得聚，则又须引光下注中黄，盖以中黄，在人身地天之中正，即易之黄中，释氏所谓缘中，吾宗名曰玄牝之门，乃是生天生地生人生物之玄窍，修真成道之基，基于此者，初学如何便得注此。故须假鼻尖以为准，始得光聚天目。天目为三光之都会，而山根为人之性户，上达泥丸，中达黄中，下通脐后者。故须凝聚光于此处，由此而下注，是乃不易之功法。然忌太着意，兼忌躐等而进。自然总以光聚黄中为得也。]\n看鼻端，只于最初入静，举眼一视，定个准则便放下。如泥水匠人用线一般，彼只起手一挂，便依了做去，不只管把线看也。\n止观是佛法，原不秘的。以两目谛观鼻端，正身安坐，系心缘中，道言中黄，佛言缘中，一也。不必言头中，但于两目中间，齐平处，系念便了。光是活泼泼的东西，系念两眼之齐平处，光自然透入，不必着一念于中黄也。此数语已括尽要旨，其余入静出静前后，以下止观书印证可也。\n缘中二字极妙。中无不在，遍大千皆在里许，聊指造化之机，缘此入门耳。缘此为端倪，非有定着也，此一字之义，活甚妙甚。\n止观二字，原离不得，即定慧也。以后凡念起时，不要仍旧兀坐，当究此念在何处，从何起，从何灭，反复推穷，了不可得。即见此念起处也，不要又讨过起处，所谓‘觅心了不可得，吾与汝安心竟’。此是正观，反此者名为邪观。如是不可得已，即仍旧绵绵去，止而继之以观，观而继之以止，是定慧双修法，此为回光。回者止也，光者观也。止而不观，名为有回而无光，观而不止，名为有光而无回，志之。\n[止观原文，有此推究功法，是为未见心体，且不真信心体本虚本无，本净本寂，故有等等推究，造至了不可得，盖已为汝安心竟也。此一句是为即境指点法，若已见性，一照即觉，妄自遁矣，不老推究。妄去体验，不老寻觅。然只可为已见性者道，若未见性，必令从推究体得，尚须当下点破，信根方坚，疑根方断也。此后绵绵行去，但嘱勿动勿随，凭他妄况弥天盖地，而吾体自存。种种妄况，一切如浮云之点太虚，与我何损之有？盖此种种妄况，乃是气机，第无净尽之理，一起扫除之念，此念即妄，此起即着。古德云“驱除烦恼重增念，趋向真如即是邪。吾宗但嘱勿动，动则非逐即随，岂仅乱性已哉。谨按此节祖意，乃在知止，故有等等推究功法也。吾辈事之，但加心信以行，一味返妄归真，返妄归真不外回字，回光自返，无劳引导。一得寂体宗旨，谓当静也照，动也照，第照字须若春之日，秋之月，乃为得宜耳]\n回光调息章第四 祖师曰：宗旨只要纯心行去，不求验而验自至。大约初机病痛，昏沈散乱，二种尽之。却此机窍，无过寄心于息，息者自心也。自心为息，心一动而即有气，气本心之所化也。吾人动念至速，雾顷起一妄念，即一呼吸应之。故内呼吸与外呼吸，如声响之相应，一日有几万息，即有几万妄念。神明漏尽，如木槁灰死矣。然则欲无念乎，不能无念也，欲无息乎，不能无息也。莫若即其病而为药，则心息相依是已。故回光兼之以调息，此法全用耳光。一是目光，一是耳光。目光者，外日月交光也，耳光者，内日月交精也。然精即光之凝定处，同出而异名也。故聪明总一灵光而已。坐时用目垂帘后，定个准则便放下。然竟放下，又恐不能，即存心于听息。息之出入，不可使耳闻，听惟听其无声。一有声，即粗浮而不入细，当耐心轻轻微微，愈放愈微，愈微愈静，久之，忽然微者遽断，此则真息现在，而心体可识矣。盖心细则息细，心一则动气也，息细则心细，气一则动心也。定心必先之养气者，亦以心无处入手，故缘气为之端倪，所谓纯气之守也。\n[调息用耳光，秘法也。然有耳聋一辈，息之粗细不得闻，奈何？是当体之以觉，盖以气由心化，心无形，其粗其细，不易觉。气则无质而尚有迹，可体觉也。迹粗则加静其心，心静则迹自细，而细已微矣。迹造至无，则息已造真息息矣。较用耳光，得调更速。故古有调息不若调心之妙用也。年老耳聋之人，舍是体觉一诀，此步功夫终难入彀也。况觉乃性精，迹乃命末，是亦有性命相顾之义，先师太虚翁曾为高海留言之，谨采以补祖师之所未及]\n子辈不明动字，动者，以线索牵动言，即掣之别名也。既可以奔驰使之动，独不可以纯静使之宁乎。此大圣人视心气之交，而善立方便，以惠后人也。丹书云：鸡能抱卵心常听，此要妙诀也。盖鸡之所以能生卵者，以暖气也。暖气止能暖其壳，不能入其中，则以心引气入。其听也，一心注焉，心入则气入，得暖气而生矣。故母鸡虽有时出外，而常作侧耳势，其神之所注未常少间也。神之所注未尝少间，即暖气亦昼夜无间，而神活矣。神活着，由其心之先死也。人能死心，元神即活，死心非枯槁之谓，乃专一不分之谓也。佛云：置心一处，无事不办。心易走，即以气纯之，气易粗，即以心细之，如此而心焉有不定者乎。\n大约昏沈散乱二病，只要静功日日无间，自有大休歇处。若不静坐时，虽有散乱，亦不自知。既知散乱，即是却散乱之机也。昏沈而不知，与昏沈而知，相去奚啻千里！不知之昏沈，真昏沈也。知之昏沈，非全昏沈也，清明在是矣。\n散乱者，神驰也，昏沈者，神未清也，散乱易治，昏沈难医。譬之病焉，有痛有痒者，药之可也，昏沈则麻木不仁之症也。散者可以收之，乱者可以整之，若昏沈，则蠢蠢焉，冥冥焉。散乱尚有方所，至昏沈全是魄用事也。散乱尚有魂在，至昏沈则纯阴为主矣。静坐时欲睡去，便是昏沈。却昏沈，只在调息，息即口鼻出入之息，虽非真息，而真息之出入，亦于此寄焉。凡坐须要静心纯气，心何以静，用在息上，息之出入，惟心自知，不可使耳闻，不闻则细，细则清，闻则气粗，粗则浊，浊则昏沈而欲睡，自然之理也。虽然，心用在息上，又要善会，亦是不用之用，只要微微照听可耳。何谓照？即眼光自照。目惟内视而不外视，不外视而惺然者，即内视也，非实有内视。何谓听？即耳光自听，耳惟内听而不外听，不外听而惺然者，即内听也，非实有内听。听者听其无声，视者视其无形。目不外视，耳不外听，则闭而欲内驰。惟内视内听，则既不外肆，又不内驰，而中不昏沈矣，此即曰月交精交光者也。\n昏沈欲睡，即起散步，神清再坐。清晨有暇，坐一炷香为妙。过午人事多扰，易落昏沈，然亦不必限定一炷香，只要诸缘放下，静坐片时，久久便有入头，不落昏沈睡者矣。\n回光差谬章第五 祖师曰：诸子功夫渐渐纯熟，然枯木岩前错路多，正要细细开示。此中消息，身到方知，吾今则可以言矣。吾宗与禅学不同，有一步一步证验，请先言其差别处，然后再言证验。宗旨将行之际，预作方便，勿多用心，放教活泼泼地，令气和心适，然后入静。静时正要得机得窍，不可坐在无事甲里（所谓无记空也），万缘放下之中，惺惺自若也。又不可着意承当（凡太认真，即易有此。非谓不宜认真，但真消息在若有若无之间，以有意无意得之可也），惺惺不昧之中，放下自若也。又不可堕于蕴界，所谓蕴界者，乃五阴魔用事。如一般入定，而槁木死灰之意多，大地阳春之意少。此则落阴界，其气冷，其息沈，且有许多寒衰景象，久之便堕木石。又不可随于万缘，如一入静，而无端众绪忽至，欲却之不能，随之反觉顺适，此名主为奴役，久之落于色欲界。上者生人，下者生狸奴中，若狐仙是也。彼在名山中，亦自受用风月花果，琪树瑶草，三五百年受用去，多至数千年，然报尽还生诸趣中。此数者，皆差路也。差路既知，然后可求证验。\n回光证验章第六 祖师曰：证验亦多，不可以小根小器承当，必思度尽众生。不可以轻心慢心承当，必须请事斯语。静中绵绵无间，神情悦豫，如醉如浴，此为遍体阳和，金华乍吐也。既而万类俱寂，皓月中天，觉大地俱是光明境界，此为心体开明，金华正放也。既而遍体充实，不畏风霜，人当之兴味索然者，我遇之精神更旺，黄金起屋，白玉为台；世间腐朽之物，我以真气呵之立生；红血为乳，七尺肉团，无非金宝，此则金华大凝也。第一段，是应观经‘日落大水，行树法象’。日落者，从混沌立基，无极也。上善若水，清而无暇，此即太极主宰，出震之帝也。震为木，故以行树象焉，七重行树，七窍光明也（西北乾方，移一位为坎，日落大水，乾坎之象也。坎为子方，冬至雷在地中，隐隐隆隆，至震而阳出地上矣，行树之象也，余可类而推之者）。第二段，即肇基于此，大地为冰，琉璃宝地，光明渐渐凝矣。所以有蓬台而继之佛现也，金性既现，非佛而何，佛者，大觉金仙也。此大段证验耳。\n[山本此下载有宣示秘文。至此鸾笔忽停，时值月晦，倏大明亮，非日非月，而毫末不隐，异香充塞，空中隐隐闻有天乐，久之，鸾始飞舞，判曰：此毘卢遮那如来也。吾宗太上曾言，惜我于无量劫前，位证无量寿主，境土极西，去今西牛贺洲十万八千里，国曰无量寿国，我于斯地，集诸同志，万五千人，即身即世，以觉通性，灭度一切光明藏中，法界如琉璃，而大地行树，七宝凝成。人无男女，莲华化生，飞潜动植，无不咸若，寿亦无量。今之阿弥陀佛国，即昔无量寿国也。今嵒于龙峤演说先天虚无太一金华宗旨，盖亦欲自此修证，可俾东土化成极乐国，善哉善哉。宏愿肇宣，宏运斯应，朕兆有开必先，性光无员勿届。今得感降祖性光注，福庇无量矣。祖性，即毘卢遮那如来也。长春邱祖亦降坛，训曰：金刚经曰：如来者，无所从来，亦无所去，故名如来。心存则现念隐即泯，泯现者迹耳，并无生灭者也。其时众真咸会，各有颂赞，不能悉述，识其要训如此。此真人八万劫一集之会，不期于龙峤遇之。得读是书者，慎毋自弃，裔孙太定谨识。此先哲石庵氏所志。今蒋本所本乃中宗后裔，掩袭此书而抑北宗，故削去之，誊本亦然，兹特为补录。]\n现在可考证者有三：一则坐去，神入谷中，闻人说话，如隔里许，一一明了，而声人皆如谷中答响，未尝不闻，我未尝一闻，此为神在谷中，随时可以自验；一则静中，目光腾腾，满前皆白，如在云中，开眼觅身，无从觅视，此为虚室生白，内外通明，吉祥止止也；一则静中，肉身絪缊，如绵如玉，坐中若留不住，而腾腾上浮，此为神归顶天，久之上升可以立待。此三者，皆现在可验者也。然亦是说不尽的，随人根器，各现殊胜。如《止观》中所云‘善根发相’是也。此事如人饮水，冷暖自知，须自己信得过方真。先天一炁，即在现前证验中自讨，一炁若得，丹亦立成，此一粒真黍也。一粒复一粒，从微而至着。有时时之先天，一粒是也，有统体之先天，一粒乃至无量也。一粒有一粒之力量，此要自家愿大为第一义。\n[蒋本誊本自家愿大改作胆大，此误笔，是大有关系。盖愿大两字，即承根器而来，愿大者，大根大器人，非自了汉也。况上文功作，并无奇异，何须胆大乎。]\n回光活法章第七 祖师曰：回光循循然行去，不要废弃正业。古人云：事来要应过，物来要识过。子以正念治事，即光不为物转，当境即回。此时时无相之回光也。\n日用间能刻刻随事返照，不着一毫人我相，便是随地回光，此第一妙用。清晨能遣尽诸缘，静坐一二时最妙。凡应事接物，只用返法，便无一刻间断。如此行之三月两月，天上诸真，必来印证矣。\n道遥诀章第八 祖师曰：玉清留下道遥诀，四字凝神入气穴。六月俄看白雪飞，三更又见日轮赫。水中吹起藉巽风，天上游归食坤德。更有一句玄中玄，无何有乡是真宅。律诗一首，玄奥已尽。大道之要，不外无为而为四宇。惟无为，故不滞方所形象，惟无为而为，故不堕顽空死虚。作用不外一中，而枢机全在二目。二目者，斗柄也，斡旋造化，转运阴阳，其大药，则始终一水中金而已（即水乡铅）。前言回光，乃指初机，从外以制内，即辅以得主。此为中下之士，修下二关，以透上一关者也。今头绪渐明，机括渐熟，天不爱道，直泄无上宗旨，诸子秘之秘之，勉之勉之！夫回光其总名耳，功夫进一层，则光华盛一番，回法更妙一番。前者由外制内，今则居中御外。前者即辅相主，今则奉主宣献，面目一大颠倒矣。法子欲入静，先调摄身心，自在安和，放下万缘，一丝不挂。天心正位乎中，然后两目垂帘，如奉圣旨，以召大臣，孰敢不至？次以两目，内照坎宫，光华所到，真阳即出以应之。离外阳而内阴，乾体也。一阴入内而为主，随物生心，顺出流转，今回光内照，不随物生，阴气即住，而光华注照，则纯阳也。同类必亲，故坎阳上腾，非坎阳也，仍是乾阳应乾阳耳。二物一遇，便纽结不散，絪缊活动，倏来倏往，倏浮倏沈，自己元宫中，恍如太虚无量，遍身轻妙欲腾，所谓云满千山也。次刚来往无踪，浮沉无辩，脉住气停，此则真交媾矣，所谓月涵万水也。使其杳冥中，忽然天心一动，此则一阳来复，活子时也。然而此中消息要细说。\n[山本此下，载有王昆阳律师玄论。时为康熙戊辰秋，律师自北南来，馆于杭城宗阳宫，靖庵隐真往谒，呈上此书，律师郑重其仪，拜而阅之，曰：太上心传备于此矣。是乃即世圆行之功法，而淑世功验，亦于此下，不可偏在一身看。其大旨，微露在斡旋造化二句，虽无一字及普济，而此章内功缜密之中，正陶冶全世功法，不言世而世在其中。行功至章，方有真验可得。二三子毋自歉，亦勿自恃，大行正有待也。乃命小子识之，今故附梓于后，后学者勉之。太定谨白。一得今按蒋本，此注不录，誊本亦不载，律师谓行有待，信矣。]\n凡人一听，耳目逐物而动，物去则已，此之动静全是民庶，而天君反随之役，是常与鬼居矣。今令一动一静，皆与人俱，人乃真人，即身中天君也。彼动则与之俱动，动则天根也；静则与之俱静，静则月窟也。动静无端，亦与之为动静无端；休息上下，亦与之为休息上下，所谓天根月窟闲来往也。天心镇静，动违其时，则失之嫩；天心已动，而后动以应之，则失之老；天心一动，即以真意上升乾宫，而神光视顶为导引焉，此动而应时者也。天君既升乾宫，游扬自得，忽而欲寂，急以真意引入黄庭，而目光视中黄神室焉，既而欲寂者一念不生矣。视内者忽忘其视矣，尔时，身心便当一场大放，万缘泯迹，即我之神室鼎炉，亦不知在何所，欲觅己身，了不可得，此为天入地中，众妙归根之时也，即此便是凝神入气穴。夫一回光也，始而散者欲敛，六用不行，此为涵养本原，添油接命也。既而敛者，自然优游，不费纤毫之力，此为安神祖窍，翕聚先天也。既而影响俱灭，寂然大定，此为蛰藏气穴，众妙归根也。一节中具有三节，一节中具有九节，且俟后日发挥。今以一节中具有三节言之，当其涵养而初静也，翕聚亦为涵养，蛰藏亦为涵养，至后而涵养皆蛰藏矣。中一层可类推，不易处而处分矣，此为无形之窍，千处万处一处也。不易时而时分焉，此为无候之时，元会运世一刻也。\n[谨按无形之窍，玄窍是也。玄窍无处，三才尽在玄窍之中，何大何小，何远何近，何人何物，何身何世之有分限哉！无候之候，活时是也，活时无候，万古总在活时之中，何上元下元、春夏秋冬、子午卯酉、月日时刻之可执哉！然而欲开玄窍，须于活子活午者，动极而静，静极而动，窍之得体，概于此耳。何为活子？万类无声，一机时振，而无所向者是。何为活午？万路齐开，一时时寂，而无所归者是。盖以窍无刻闭，机寂则现，机搅则隐，现则觉，隐则迷，觉则循真，迷则入惑。欲启玄窍，绝无动运法，惟在寂体。是故智者但自栖神虚无，气机之动静，含光视之而已。亦不须作意寂定于其间，故能无入而不自得，回光妙诀盖如此。循是诀者，活子亦得活午亦得，正子正午，或得或失，不出乎心。心为机所自出耳，是为正本清源之要旨。曰子曰午者，动与静，阴与阳，乃于此别。而得有后先，有清浊，有老嫩，乃在一节之中具有九节焉。其说繁琐，五种仙眷所自出，有非一言得了者。师故论云，俟后日发挥。]\n凡心非静极则不能动，动动妄动，非本体之动也。故曰：感于物而动，性之欲也，若不感于物而动，即天地之动也。不以天之动对天之性句，落下说个欲字，欲在有物也，此为出位之思，动而有动矣。一念不起，则正念乃生，此为真意。寂然大定中，而天机忽动，非无念之动乎？无为而为，即此意。诗首二句，全括金华作用。次二句，是日月互体意，六月即离火也，白雪飞即离中真阴，将返乎坤也。三更即坎水也，日轮即坎中一阳，将赫然而返乎乾也。取坎填离，即在此中。次二句，说斗柄作用，升降全机，水中非坎乎？目为巽风，目光照入坎宫，摄召太阳之精是也。天上即乾宫，游归食坤德，即神入炁中，天入地中，养火也。末二句，是指出诀中诀，诀中之诀，始终离不得，所谓‘洗心涤虑为沐浴’也。圣学以知止始，以止至善终，始乎无极，归乎无极；佛以无住而生心为一大藏教旨；吾道以致虚二字完性命全功。总之三教不过一句，为出死护生之神丹。神丹维何？曰一切处无心而已。吾道最秘者沐浴，如此一部全功，不过空心二字，足以了之，今一言指破，省却数十年参访矣。\n子辈不明一节中具有三节，我以佛家空、假、中三观为喻，三观先空，看一切物皆空；次假，虽知其空，然不毁万物，仍于空中建立一切事；既不毁万物，而又不着万物，此为中观。当其修空观时，亦知万物不可毁，而又不着，此兼三观也。然毕竟以看得空为得力，故修空观则空固空，假亦空，中亦空。修假观，是用上得力居多，则假固假，空亦假，中亦假。中道时亦作空想，然不名为空而名为中矣。亦作假观，然不名为假而名为中矣，至于中则不必言矣。\n吾虽有时单说离，有时兼说坎，究竟不曾移动一句。开口提云：枢机全在二目。所谓枢机者，用也，用此斡旋造化，非言造化止此也。六根七窍，悉是光明藏，岂取二目而他概不问乎！用坎阳，仍用离光照摄，即此便明。朱子（云阳讳元育北宗派）尝云：瞎子不好修道，聋子不妨。与吾言何异，特表其主辅轻重耳。日月原是一物，日中含真精，是真月之精，月窟不在月而在日，所谓月之窟也，不然，只须言月足矣。月中翕真阳，是真日之光，日光反在月中，所谓天之根也，不然，只须言天足矣。一日一月，分开止是半个，合来方成一个全体。如一夫一妇，独居不成家室，有夫有妇，方算得一家完全。然而物难喻道，夫妇分开，不失为两人，日月分开，不成全体矣。知此则耳目犹是也。吾谓瞎子已无耳，聋子已无目，如此看来，说甚一物，说甚两物。说甚六根，六根一根也；说甚七窍，七窍一窍也。吾言只透露其相通处，所以不见有两，子辈专执其隔处，所以随处换却眼睛。\n百曰立基章第九 祖师曰：《心印经》云：回风混合，百曰功灵。总之立基百日，方有真光。如子辈尚是目光，非神火也，非性光也，非慧智炬烛也。回之百日，则精气自足，真阳自生，水中自有真火，以此持行，自然交媾，自然结胎，吾方在不识不知之天，而婴儿自成矣。若略作意，便是外道。\n百日立基，非百日也。一日立基，非一日也。一息立基，非呼吸之谓也。息者自心也，自心为息，元神也，元气也，元精也。升降离合，悉从心起，有无虚实，咸在念中。一息一生持，何止百日，然百日亦一息也。\n百曰只在得力。昼中得力，夜中受用，夜中得力，昼中受用。\n百日立基，玉旨也。上真言语，无不与人身应。真师言语，无不与学人应。此是玄中之玄，不可解者也。见性乃知，所以学人必求真师授记，任性发出，一一皆验。\n性光识光章第十 祖师曰：回光法，原道行止坐卧，只要自得机窍。吾前开示，云虚室生白，光非白也，但有一说，初未见光时，此为效验，若见为光，而有意着之，即落意识，非性光也。子不管他有光无光，只要无念生念。何谓无念？千休千处得。何为生念？一念一生持。此念乃正念，与平日念不同。今心为念，念者现在心也。此心即光即药。凡人视物，任眼睛一照去，不及分别，此为性光，如镜之无心而照也，如水之无心而鉴也。少顷即为识光，以其分别也。镜有影，已无镜矣，水有象，已非水矣，光有识，尚何光哉！\n子辈初则性光，转念则识，识起而光杳不可觅，非无光也，光已为识矣。黄帝曰：声动不生声而生响，即此义也。《楞严推勘入门》曰：不在尘，不在识，惟选根。此则何意？尘是外物，所谓器界也。与吾了不相涉，逐之则认物为己，物必有还，通还户牖，明还日月，将他为自，终非吾有。至于不汝还者，非汝而谁？明还日月，见日月之明无还也。天有无日月之时，人无有无见日月之性。若然，则分别日月者，还可与为吾有耶？不知因明暗而分别者，当明暗两忘之时，分别何在？故亦有还，此为内尘也。惟见性无还，见见之时，见非是见，则见性亦还矣。还者还其识流转之见性，即阿难‘使汝流转，心目为咎’也。初言八还，上七者，皆明其一一有还，故留见性，以为阿难拄杖。究竟见性既带八识，非真不还也。最后并此一破，方为真见性，真不还矣。子等回光，正回其最初不还之光，故一毫识念用不着。使汝流转者，惟此六根，使汝成菩提者，亦惟此六根。而尘与识皆不用，非用根也，用其根中之性耳。今不堕识回光，则用根中之元性，落识而回光，则用根中之识性，毫厘之辩，乃在此也。\n用心即为识光，放下乃为性光。毫厘千里，不可不辩。识不断则神不生；心不空则丹不结。心净则丹，心空即药。不着一物，是名心净，不留一物，是名心空。空见为空，空犹末空，空忘其空，斯为真空。\n坎离交媾章第十一 祖师曰：凡漏泄精神，动而交物者，皆离也。凡收转神识，静而中涵者，皆坎也。七窍之外走者为离，七窍之内返者为坎。一阴主于逐色随声，一阳主于返闻收见。坎离即阴阳，阴阳即性命，性命即身心，身心即神炁。一自敛息，精神不为境缘流转，即是真交。而沉默趺坐时，又无论矣。\n周天章第十二 祖师曰：周天非以气作主，以心到为妙诀。若毕竟如何周天，是助长也。无心而守，无意而行，仰观乎天，三百六十五度，刻刻变迁，而斗枢终古不移。\n[蒋本誊本俱作斗柄。钱恬斋方伯藏本作北辰，朱石君中堂佩本亦作北辰，而注载当从龙峤本作斗枢。其下有注曰：斗枢即北斗第三禄存星君，德合北极辰星，辰星者，镇星也，动而不出其极者，故北斗第三禄存星君亦自终古不移其处，斗为天心盖以此。邵子诗曰：冬至子之半，天心无改移。以其定若枢然，故曰斗枢。况按是书出自龙峤山房，世本不足据云。可见是书，都中自有陶本可采，蒋侍郎何故不之采？想必误于王和尚也。]\n吾心亦犹是也。心即斗枢，气即群星。吾身之气，四肢百骸，原是贯通，不要十分着力。于此煅炼识神，断除妄见，然后药生，药非有形之物，此性光也，而即先天之真炁。然必于大定后方见，并无采法，言采者大谬矣。见之既久，心地光明，自然心空漏尽，解脱尘海。若今日龙虎，明日水火，终成妄想。吾昔受火龙真人口诀如是，不知丹书所说更何如也。\n一日有一周天，一刻有一周天，坎离交处，便是一周。我之交，即天之回旋也。未能休歇，所以有交之时，即有不交之时。然天之回旋也，未尝少息。果能阴阳交泰，大地阳和，我之中宫正位，万物一时畅遂，即丹经沐浴法也。非大周天而何？（石庵氏曰：句中有话，莫小用了。○今世本皆失采入）此中火候，实实有大小不同，究竟无大小可别（石庵氏曰：吾辈可以悟矣，小就惜哉）。到得功夫自然，不知坎离为何物，天地为何等，孰为交，孰为一周两周，何处觅大小之分别耶？总之一身旋运难真，不真，见得极大亦小，真则一回旋，天地万物悉与之回旋，即在方寸处，极小亦为极大。故金丹火候，全要行归自然。不自然，天地自还天地，万物各归万物。若欲强之使合，终不能合。即如天时亢旱，阴阳不和。乾坤未尝一日不周，然终见得有多少不自然处，我能转运阴阳，调摄自然，一时云蒸雨降，草木酣适，山河流畅，纵有乖戾，亦觉顿释，此即大周天也。\n[不可无此棒喝。不真即妄，毫厘而亿万亿也。治身得真，医世在其中矣。寂而体之，祖即以天时验内功，旨哉旨哉。]\n问：活子时其妙，必认定正子时，似着相？曰：不着相。不指明正子时，何从而识活子时？既识得活子时，确然又有正子时，是一是二，非正非活，总要人看得真，一真则无不正，无不活矣。见得不真，何者为正，何者为活，何者为正耶？即如活子时，是时时见得的。毕竟到正子时，志气清明，活子时愈觉发现。若未识得活的，且只向正的时候验取，则正者现前，活者无不神妙矣。\n第十三章劝世歌 祖师曰：吾因度世丹衷热，不惜婆心并饶舌。世尊亦为大因缘，直指生死真可惜。老君也患有吾身，传示谷神人不识。吾今略说寻真路，黄中通理载大易。正位居体是玄关，子午中间堪定息。光回祖窍万神安，药产川原一炁出。透幙变化有金光，一轮红曰常赫赫。世人错认坎离精，搬运心肾成间隔。如何人道合天心，天若符兮道自合。放下万缘毫不起，此是先天真无极。太虚穆穆朕兆捐，性命关头忘意识。意识忘后见本真，水清珠现玄难测。无始烦障一旦空，玉京降下九龙册。步云汉今登天阙，掌风霆兮驱霹雳。凝神定息是初机，退藏密地是常寂。\n吾昔度张珍奴二词，会有宗旨。子后午前非时也，坎离耳。定息者，息息归根中黄也。坐者，心不动也。夹脊者，非背上轮子，乃直透玉京大路也。双关者，此处有难言。忌忘神守，而贵虚寂与无。所守，守此义也。液于是化，血于是成。而后于是返先天，气于是返神，神于是还虚，虚于是合道，道于是圆志，志于是满愿，诀不胜述，此处是也（此十三句惟我宗坛遗册有之）。至如地雷震动山头者，真气生也，黄芽出土者，真药生也（此一句亦惟宗坛遗册有之）。小小二段，已尽修行大路，明此可不惑于人言。\n昔夫子与颜子登泰山顶，望吴门白马，颜子见为疋练，太用眼力，神光走落，故致早死，回光可不勉哉！\n回光在纯心行去，只待真息凝照于中宫，久之自能通灵达变也。总是心静气定为基，心忘气凝为效，气息心空为丹成，心气浑一为温养，明心见性为了道。子辈各宜勉力行去，错过光阴，可惜也。七子勉之！一日不行，一日即鬼也；一息行此，一息真仙也。参赞化育，其基于此，七子勉之！\nref https://www.daoisms.org/article/sort011/info-44440.html\n","description":"","id":26,"section":"道","tags":["太乙金华宗旨","吕洞宾","纯阳真人","命功"],"title":"太乙金华宗旨-道藏续编","uri":"https://siteofen.github.io/zh/%E9%81%93/%E5%A4%AA%E4%B9%99%E9%87%91%E5%8D%8E%E5%AE%97%E6%97%A8/"},{"content":"有四种注释，现在和并在一起，比较对照，加深印象。今后每天会有一段文字，节录这些注释。我从开始学佛就接触到永嘉证道歌，当时还希望自己能够背诵。当时学习心中心法门，大愚法师一生并没有留下什么文字，就只有一首解脱歌，按照永嘉证道歌的形式，一起和颂。后面我会把解脱歌也一起贴出来。\n舒州梵天琪和尚注证道歌序  　永嘉真觉大师者。乃祖席之英人也。法讳玄觉。少而落彩。聦敏颇异。始者习天台智者教观。即左溪同时也。于是遍历讲肆参寻知识。忽一日因览涅槃大经洞明法旨。即往曹溪。六祖印可。祖叹其深证。即时遽然告归。祖少留一宿。故号为一宿觉焉。则以所证法门发言为歌。以警未悟。师复预期冥感。即时定中观见字字化作金色满虚空界。自后天下丛林无不知也。诸方老人或注或颂。以至梵僧传皈印土翻译受持。若非深契佛心。其孰能与于此哉。彦琪山居暇日因学者所问。故乐为其说。许彼所录。录成直叙大略。题于卷首。\n　时绍圣丁丑仲夏十八日列岫轩书\n 南明泉颂永嘉证道歌序  　我闻。如来善护念诸菩萨以心。善付嘱诸菩萨以法。心之所示。言所不能该。法之所传。意所不能尽。即言即意。皆诸妄想。离言意者。亦复如是。不即不离。种种平等。不堕于无。不丽于有。言意两忘。而心法得矣。夫法本无为。对境而立。心非有相。随物而现。故前际不来。后际不去。其于今也。如转轮。如流水。不流不转。而亦不住。不住则无在也。无在而无不在。是真常住者也。而昧者不知。乃以色见如来。以音声求如来。岂不谬哉。永嘉禅师证道歌。其深于道矣。然道无所事于证也。而永嘉方且哓哓。而与世俗辩者。彼岂累于言意为哉。惟如来不厌世间。而入涅槃。不去文字。而住解脱。不断烦恼。而流出一切真如菩提。永嘉盖得诸此而已。南明禅师泉公。昔居千顷。复颂证道歌。成三百二十篇。呜呼。发如来大智慧海。使人皆得望其涯涘。而溯其流。不绝诸念。不着诸相。不外诸因缘。普以吾觉。悦可众心。何其盛哉。观其颂。而吾无能惜其狂言。故为之序云。\n　时熙宁十年丁巳七月　括苍　吴庸天用　序\n 苏州灵岩妙空佛海和尚注证道歌序  　余尝览吾家。渔猎文字语言极多。而腾耀古今。脍炙人口者亦少。至于永嘉着歌以证道。悭于二千言。往往乳儿灶妇。亦能钻仰此道。争诵遗章断稿。况在士夫衲子。蚁慕云骈。不待云后谕。由是观之。莫非宿植德本。行解相应。虽借舌端三昧。游戏人间世。而脱身向佛祖外行履。学者穷讨其源。大似持螺酌海。执管窥天。信夫。西土谓之证道经。名不诬矣。余每念此一段佛事。挂之牙颊间。虽至造次。未能忘。群才辈。枯禅外。单闻浅识。抠衣问难。遂延及此。岂意小师德最。从余之久。日就月将。编以成集。一日出示。求序于余。将授诸来者。余为之骇然。良久。诘曰。一藏半藏。皆为切脚。以字八字。翻成名邈。达磨面壁不言。如来无法可说。昔永嘉。已是剜肉作疮。讵可于疮瘢上。更加针芥耶。子无乃贩卖葛藤。累我乎。答曰。痛念佛法。危如累卵。前辈凋谢。后生无闻。有愧丁宁提耳之勤。如师所言。皆大根上智。一闻千悟。不待鞭影而行者。所能领解。然钝根末学。必假筌蹄。师既无言。小子何述焉。如是累番推卸。无何拟蛇画足。为虎插翅。谩以第二机示之。坐间适有梅知县者。栖神内典。念兹在兹。一见斯文。感悟流涕。出金缕板。庶几他日。𢹂手同游华严胜会。亦岂小补哉。因点笔为之引。\n　旹绍兴丙寅住灵岩　去一叟　知讷　序\n 竺原禅师注证道歌序  　神光见达磨。三拜起立付以衣法。真觉参曹溪。绕床振锡而定宗旨。盍心法之精微非言所及。后来诸祖行棒行喝。辊毬作舞。打鼓振铎。以大机大用发扬为己为人之妙。而所谓东土有大乘根器传佛心宗者。正谓是也。惟大乘菩萨能为己为人。独觉．声闻则不能之。是知吾宗授受岂细事哉。近时丛林不古。或少有见解而无真履实践。失其体也。或有静工而不能提唱纲要以利生接物。失其用也。若体用兼资行解俱备。江淮之间惟竺源禅师而已。师蚤遍参名宿。佛祖教典无不探赜。而卓然以己躬大事为任。末见无能教公。机语契合遂嗣其法。两住鄱之妙果寺。倦于涉世。谢归南巢。海内学者大至。室无所容。有以真觉证道歌请注。师随问析之。学者笔录成帙。姑熟陈善会愿刻诸梓以惠来学。而徴序于予。予谓理之悟则一。事之修则无穷。故华严四法界终之以事事无碍者。谓其不舍一法而无一物不得其当也。真觉始由教观修行。如人之治田园居室既富。且有特契券未之明允。及见六祖。犹持券入官一印印定。永保家业。与马祖．百丈．黄檗．临济．南阳．大珠如契经说法。莫不由斯。而雏道人乌足语此哉。吾又闻无能公益通经教儒老百家。而师则辩博过之。故其发挥真觉之蕴特应酬余事耳。若夫室中徴诘机迅雷电。揭示衲僧向上巴鼻。当逢作者别为拈出。\n　至元六年庚辰岁秋八月龙翔比丘(大欣)拜书\n ","description":"","id":27,"section":"道","tags":["证道歌"],"title":"永嘉大师证道歌","uri":"https://siteofen.github.io/zh/%E9%81%93/%E6%B0%B8%E5%98%89%E5%A4%A7%E5%B8%88%E8%AF%81%E9%81%93%E6%AD%8C/"},{"content":"诵读 天尊告左玄真人曰：夫欲修道，先能舍事。\n外事都绝，无与忤心。然后安坐，内观心起。若觉一念起，须除灭, 务令安静。\n其次，虽非的有贪着，浮游乱想，亦尽灭除。\n昼夜勤行，须臾不替。唯灭动心，不灭照心。但凝空心，不凝住心。不依一法，而心常住。\n然则凡心躁竞, 其次，初学息心甚难，或息不得，暂停还失。去留交战，百体流行。久久精思，方乃调熟。勿以暂收不得，遂废千生之业。\n少得静已，则于行立坐卧之时，涉事之处，喧闹之所，皆作意安。有事无事，常若无心。处静处喧，其志惟一。\n若束心太急，又则成病。气发狂颠，是其候也。心若不动，又须放任。宽急得所，自恒调适。制而不着，放而不动。处喧无恶，涉事无恼者，此是真定。\n不以涉事无恼，故求多事；不以处喧无恶，强来就喧。以无事为真宅，有事为应迹。若水镜之为鉴，则随物而现形。善巧方便，唯能入定。\n慧发迟速，则不由人。勿令定中，急急求慧。急则伤性，伤则无慧。若定不求慧，而慧自生，此名真慧。慧而不用，实智若愚。益资定慧，双美无极。若定中念想，多感众邪。妖精百魅，随心应见。所见天尊，诸仙真人，是其祥也。唯令定心之上，豁然无覆；定心之下，旷然无基。旧业日消，新业不造。无所挂碍，迥脱尘笼。行而久之，自然得道。\n 夫得道之人，凡有七候。\n一者，心得定易，觉诸尘漏。\n二者，宿疾普销，身心轻爽。\n三者，填补夭损，还年复命。\n四者，延数万岁，名曰仙人。\n五者，炼形为气，名曰真人。\n六者，炼气成神，名曰神人。\n七者，炼神合道，名曰至人。\n其于鉴力，随候益明。得至道成，慧乃圆备。若乃久学定心，身无一候。促龄秽质，色谢方空。自云慧觉，又称成道者，求道之理，实所未然。\n说颂曰：智起生于境，火发生于缘。各是真种性，承流失道源。起心欲息知，心起知更烦。了知性本空，知则众妙门。\n 原不题撰者，经文约出於南北朝末或隋唐之际。经文记述了道教静心定观的修行方法，而后列出修道过程中的不同阶次征候，对修行实践有较强的指导意义。\n注解   Note  Telekinesis的视频，谈到操作念力移物时的情绪等级。作者将情绪等级分为四个：\n Desire - 欲，为最低一等 Love - 爱，同理心，高一等 Joy - 欢喜，更高一等 Peace - 宁静，再高一等 再通过peace达到Self awareness的苏醒。  西方背景不讳爱字，故可由Love而升级至Joy。东方古籍直接跳过Desire和Love到至乐和至静（即Joy和Peace）。两者殊途同归。故金刚经说“一切圣贤以无为法而有差别”。\n由此可知，若要达到至静性廉，先需要做到至乐性余。\n至静，无相，要达到这个级数似乎不太容易着手；然而至乐，是有相的，眉头松开，嘴角上翘即为乐。 只需常观察自己的眉间、嘴角即可达到常乐我净的程度。\n人有将一切事情都转为笑容（或迟或速）的能力，此正是人可以修行的基础。也是阴符经中火生于木，祸发必克，奸生于国，时动必溃，知之修炼，谓之圣人的含义所在。\n了然至乐性余，拟再解说《洞玄灵宝定观经注》贯通之。\n《洞玄灵宝定观经》与《常清净经》是两大性功典籍\nref: https://jesselau.com/dongxuanlingbaodingguanjing/\n  蓝边引文为冷虚子所注解\n洞玄灵宝定观经\n 灵者，神也，在天曰灵。宝者，珍也，在地曰宝。天有灵化，神用不测，则广覆无边；地有众宝，济养羣品，则厚载万物。言此经如天如地，能覆能载，有灵有宝，功德无穷，证得此心，故名灵宝。定者，心定也，如地不动。观者，慧观也，如天常照。定体无念，慧照无边，定慧等修，故名定观。\n 与阴符经起首观天之道，执天之行，尽矣相当。人以天地为法\n  天尊告左玄真人曰：\n 左者，定也。玄者，深妙也。真者，纯也，一而无杂。人者，通理达性之人也。曰者，语辞也：\n 后文有真人之境界描述，不得其真，皆是强名。\n  夫欲修道，\n 进趣之心，名为修道\n 此即所谓道心开发之阶段。冷虚子注之为进趣之心。\n  先能舍事，\n 一切无染，名为舍事，\n 舍事非舍家赔业之意，此舍乃房舍之意。就如饱食而遨游，泛若不系之舟。处理的事即本房之事，即能力范围之内的事情。即所谓悟能。 一切无染，即苏轼诗中所说：人生到处知何似，恰是飞鸿踏雪泥，泥上偶然留指爪，鸿飞哪复计东西。 事如春梦了无痕也如此意。\n  外事都绝，\n 六尘为外事，须远离也。六尘者，色、声、香、味、触、法。更不染著，名为都绝\n 外事乃能力范围之外的事，无需自寻烦恼。吾能即吾道。\n  无与忤心，\n 境不来忤，心即无恼；心不起染，境则无烦。心境两忘，即无烦恼。故名无与忤心\n 无忤心则为至乐性余，常展眉微笑可也。\n  然后安坐，\n 摄澄烦恼，名之为安。本心不起，名之为坐\n 或坐或卧皆乐而安，不可以身相见如来。\n  内观心起，若觉一念起，须除灭，务令安静，\n 慧心内照，名曰内观。漏念未除，名为心起。前念忽起，后觉则随。起心既灭，觉照亦忘。故称除灭。了心不起，名之为安。觉性不动，名之为静。故称安静\n 念起即觉，不跟随，自然除灭\n  其次，虽非的有贪著，浮游乱想，亦尽灭除，\n 众心不起，妄念悉忘，乱想不生，何有贪著？故曰灭除\n 浮游乱想如水之波纹，皆不跟随，自然灭除。\n  昼夜勤行，须臾不替，\n 昼之言淨，夜之言垢。垢淨两忘，无有间替，故名不替\n 冷虚子注垢淨，似无必要。就是随时保持之意。\n  唯灭动心，\n 忘想分别，名曰动心。觉照祛之，故名为灭\n 动心，即不对客观事实实事求是而由主观欲望所生的妄想。\n  不灭照心，\n 慧照常明，无有间，故名不灭照心\n 似有另一自己督促自己实事求是并保持微笑展眉，此为照心。\n  但凝空心，\n 不起一切心名空心\n 此即至乐性余，有空位方可周流不息，不执着。\n  不凝住心，\n 一切无著，名之不凝住心\n 即金刚经中应无所住而生其心\n  不依一法而心常住，\n 若取一法，即名著相。心不取法，名为不依。照而常寂，故为常住\n 法无定法，心常住即至静性廉\n  然则凡心躁竞。其次，初学息心甚难，或息不得，蹔停还失，\n 言习性烦恼，难可灭除，定力未成，蹔停还失也\n 修行非易事。此处讲到躁竞，均可归于前所说Desire一类。\n  去留交战，百体流行，\n 心起染境，境来牵心，心境相染，故名交战。妄念不息，百非自生，名曰百体流行\n 此七情六欲相争如战场。保持至乐性余即可。 此为孙思邈真人存神炼气铭五时七候之第一时： 第一时，心动多静少，思缘万境，取舍无常，忌虑度量，犹如野马，常人心也。\n  久久精思，方乃调熟。勿以暂收不得，遂废千生之业，\n 定心不起，则契真常。一念不收，千生遂废\n 再度回到道心开发。坚定道心，乃不因暂无进境而废。 此为二三时 第二时，心静少动多，摄动入静，心多散逸，难可制伏，摄之勤策，追道之始。\n第三时，心动静相半，心静似摄，心常静散相半，用心勤策，渐见调熟。\n  少得静已，\n 初得清淨，正慧未生，故曰少得静已\n 此境在第四时： 第四时，心静多动少，摄心渐熟，动即摄之，专注一境，失而遽得。\n  则于行立坐卧之时，\n 四威仪之时也\n 涉事之处，諠闹之所，\n 见一切诸相为涉之处，起一切诸心，名为諠闹之所也\n 皆作意安，\n 息乱归寂，名为作意。恬淡得所，名之为安也\n 顺逆不烦，仍然保持至乐性余。涉事之处，諠闹之所乃常人巨爽或不爽之境况，如网站程序遇到404、500错误，股票交易触及止损或中彩票大奖等等\n  有事无事，常若无心；处静处諠，其志惟一。\n 有无双遣，寂用俱忘，万法不二，名之唯一\n 因进趣之心即道心坚固，世间事不足以扰其志\n  若束心太急，又则成病，气发狂颠，是其候也。\n 偏心执静，名曰束心。心外见相，名为颠也\n 此为不明至乐性余之道理，心不静而强令肉身安静，无可作用。欲洁何曾洁，云空未必空。\n  心若不动，又须放任，宽急得所，\n 从定发慧，名为放任。定慧齐融，名曰得所\n 此为定中灵感。与前之浮游乱想不同。细分辨之。\n  自恒调适，\n 定多即愚，慧多即狂；定慧等用，名曰调适\n 制而不著，放而不动，处喧无恶，涉事无恼者，此是真定，\n 寂而常照，照而常寂，空而常用，用而常空，得本元寂，故为真定\n 此境界可为第五时： 第五时，心一向纯静，有事无事，触亦不动，田摄心熟，坚散准定。\n  不以涉事无恼，故求多事；不以处喧无恶，强来就諠，\n 习性尘劳，常须制御，不可纵逸\n 此即俭及不敢为天下先\n  以无事为真宅，\n 见本性空寂，故为真宅\n 此真宅与前之舍事之舍对应。\n  有事为应迹，\n 慧用无边，故为应迹。\n 这如同自动化睡中收入一般，无为而无不为的由定生慧，等闲无可更新，事来则应。\n  若水镜之为鉴，则随物而现形，\n 本心清淨，犹如水镜，照用无碍，万象俱现，名为现形\n 即阴符经中圣人知自然之道不可违，因而制之至静之道，律历所不能契，爰有奇器，是生万象，八卦甲子，神机鬼藏。阴阳相胜之术，昭昭乎进于象矣\n  善巧方便，唯能入定，\n 诸法性空，寂无所起，故为入定\n 接地而定\n  慧发迟速，则不由人。勿令定中急急求慧，急则伤性，伤则无慧，\n 急求知见，真定乃亡。贪著诸相，故云无慧\n 要在至静性廉，故不急\n  若定不求慧而慧自生，此名真慧，\n 心体寂静，妙用无穷，故为真定\n 慧自生，真空生妙有\n  慧而不用，实智若愚，\n 了无分别，名之不用。韬光晦迹，故曰若愚\n 与前不以涉事无恼，故求多事；不以处喧无恶，强来就諠同。\n  益资定慧，双美无极，\n 寂照齐融，故云双美无极。\n 已有第一候之境： 抱一守中，喜悦日新，名为得道。\n  若定中念想，多感众邪，妖精百魅，随心应见，\n 为心取相。诸相应生，一切邪魔，竞来挠乱\n 反过头来说勿令定中急急求慧，急则伤性，谨记金刚经所说凡所有相，皆是虚妄\n  所见天尊、诸仙、真人，是其祥也\n 此为诸相，不可取著\n 见相非相，即见如来\n  唯令定心之上，豁然无覆；定心之下，旷然无基\n 前念不生，故云无覆；后念不起，故曰无基\n 是红楼梦中林黛玉所写：无立足境，是方干净\n  旧业日销，新业不造\n 宿习并尽，名曰旧业日销，更不起心，故名新业不造\n 人世间乃销业所\n  无所挂碍，迥脱尘笼\n 一切无染，故名无所挂碍；解脱无繫，故云迥脱尘笼\n 无所挂碍，先要做到耳顺，即至乐性余\n  行而久之，自然得道\n 智照不灭，名曰行而久之；契理合真，故云得道\n 要在达到至乐性余至静性廉而形成正反馈，勿念时日。\n  夫得道之人，凡有七候；一者，心得定易，觉诸尘漏\n 心得清静，尘念尽知，故曰觉诸尘漏\n 此第一候即孙思邈真人存神炼气铭之五时\n  二者，宿疾普销，身心轻爽\n 真气胎息，痼疾尽瘳。体道合真，身轻不老\n 五时七候之第一候：宿疾并销，身轻心畅，停心人内，神静气安，四大适然，六情沉寂，心安悬境，抱一守中，喜悦日新，名为得道。\n  三者，填补夭损，还年复命\n 骨髓坚满，故填补夭损；驻颜不易，名为还年复命也\n 五时七候之第二候：超过常限，色返童颜，形悦心安，通灵彻视，移居别郡，拣地而安，邻里知人，勿令旧识。\n  四者，延数万岁，名曰仙人\n 长生不死，延数万岁，名编仙籙，故曰仙人\n 五时七候之第三候，延年千载，名日仙人。游诸名山，飞行自在，青童侍卫，玉女歌扬，腾蹑烟霞，绿云捧足。\n  五者，鍊形为气，名曰真人\n 得本元气，故曰鍊形为气；正性无伪，故曰真人\n 五时七候之第四候，炼身成气，气绕身光，名曰真人，存亡自在，光明自照，昼夜常明，游诸洞宫，诸仙侍立。\n  六者，鍊气成神，名曰神人\n 真气通神，阴阳不测，故曰神人\n 五时七候之第五候，炼气为神，名日神人。变通自在，作用无穷，力动乾坤，移山竭海。\n  七者，鍊神合道，名曰至人\n 真神契道，故曰至人\n 孙思邈真人存神炼气铭分为两候： 第六候，炼神合色，名曰至人。神既通灵，色形不定，对机施化，应物现形。\n第七候，身超物外，迥出常伦。大道玉皇，共居灵境，圣贤集会，弘演至真，造化通灵，物无不达，修行至此，方到道源。\n  其于鉴力，随候益明\n 鉴力者，常照不息也。益明者，明明不绝也\n 慢慢会有上述现象发生，逻辑上能修到第二候宿疾普销，身心轻爽，即证明了心性由定能生慧并能作用在色身上，从而余下几候也会陆续验证。\n  得至道成，慧乃圆备\n 若了本性，得道成真，智慧圆明，万法俱备\n 若定无生慧，则差之远矣\n  若乃久学定心，身无一候，促龄秽质，色谢方空。自云慧觉，又称成道者，求道之理，实所未然\n 通神合道即得道真成。心惑身亡，不离生死。《西昇经》云：是故失生本，焉能知道源\n 此谓以此法修行，必然有色身转化之验证。可以此相来作为一步步验证之阶梯持续修之。\n而说颂曰： 智起生于境，火发生于缘 各是真种性，承流失道源 起心欲息知，心起知更烦 了知性本空，知则众妙门\n此颂冷虚子未注解。但熟记常诵可也。\n   后记\n道由心学，匪假它求；神依形住，罔有其外。我之灵明，亘今亘古，惟其絏于六情，是以戕我正念。贪嗔痴昧，种种见惑，背真向伪，无有殚期。寔惟真师悯念众生无知，故演此妙经，作人天规鑑，为证道梯航。是有定观之说，发挥妙本，洞彻玄微，涤乎垢氛，超乎视听；明无相于有形之后，致虚极于未兆之先；物我俱忘，形神俱妙。凡我羽流，敬之敬之。\n   此后记有明无相于有形之后，正合今天起首读此经的缘起，以至乐性余之有形而明至静性廉之无相，妙哉！\n  ","description":"","id":28,"section":"道","tags":["定观经","性功","早晚课"],"title":"洞玄灵宝定观经","uri":"https://siteofen.github.io/zh/%E9%81%93/%E5%AE%9A%E8%A7%82%E7%BB%8F/"},{"content":"《冷子兴演说荣国府》贾雨村论气  雨村罕然厉色道：“非也!可惜你们不知道这人的来历，大约政老前辈也错以淫魔色鬼看待了。若非多读书识事，加以致知格物之功、悟道参玄之力者，不能知也。”\n子兴见他说得这样重大，忙请教其故。\n雨村道：“天地生人，除大仁大恶，馀者皆无大异。若大仁者则应运而生，大恶者则应劫而生，运生世治，劫生世危。尧、舜、禹、汤、文、武、周、召、孔、孟、董、韩、周、程、朱、张，皆应运而生者；蚩尤、共工、桀、纣、始皇、王莽、曹操、桓温、安禄山、秦桧等，皆应劫而生者。大仁者修治天下，大恶者扰乱天下。\n清明灵秀，天地之正气，仁者之所秉也；残忍乖僻，天地之邪气，恶者之所秉也。\n今当祚永运隆之日，太平无为之世，清明灵秀之气所秉者，上自朝廷，下至草野，比比皆是。\n所馀之秀气漫无所归，遂为甘露、为和风，洽然溉及四海。\n彼残忍乖邪之气，不能荡溢于光天化日之下，遂凝结充塞于深沟大壑之中。\n偶因风荡，或被云摧，略有摇动感发之意，一丝半缕误而逸出者，值灵秀之气适过，正不容邪，邪复妒正，两不相下；如风水雷电地中既遇，既不能消，又不能让，必致搏击掀发。\n既然发泄，那邪气亦必赋之于人。\n假使或男或女偶秉此气而生者，上则不能为仁人为君子，下亦不能为大凶大恶。\n置之千万人之中，其聪俊灵秀之气，则在千万人之上；其乖僻邪谬不近人情之态，又在千万人之下。\n若生于公侯富贵之家，则为情痴情种。\n若生于诗书清贫之族，则为逸士高人。\n纵然生于薄祚寒门，甚至为奇优，为名娼，亦断不至为走卒健仆，甘遭庸夫驱制。\n如前之许由、陶潜、阮籍、嵇康、刘伶、王谢二族、顾虎头、陈后主、唐明皇、宋徽宗、刘庭芝、温飞卿、米南宫、石曼卿、柳耆卿、秦少游，近日倪云林、唐伯虎、祝枝山，再如李龟年、黄幡绰、敬新磨、卓文君、红拂、薛涛、崔莺、朝云之流，此皆易地则同之人也。”\n 先天气入人体，而各有运命，然而《西升經》说我命在我，不属天地。故可后天改变气的属性，而改变运命。\n","description":"","id":29,"section":"reading","tags":["红楼梦","气"],"title":"红楼梦:冷子兴演说荣国府","uri":"https://siteofen.github.io/zh/reading/%E7%BA%A2%E6%A5%BC%E6%A2%A6-%E5%86%B7%E5%AD%90%E5%85%B4%E6%BC%94%E8%AF%B4%E8%8D%A3%E5%9B%BD%E5%BA%9C/"},{"content":"太上玄門日誦早晚課 玄門日誦早課 上壇行教一體同觀 依上和音功德無量\n澄清韻 琳琅振響。十方肅清。河海靜默。山嶽吞雲。萬靈鎮伏。招集群仙。\n天無氛穢。地無妖塵。冥慧洞清。大量玄玄也。\n大羅三寶天尊（三稱）\n吊掛 真心清靜道爲宗。譬彼中天寶月同。淨掃迷雲無點翳。一輪光滿太虛空。\n上藥身中神炁精。人人具足匪虧盈。能知混合回風道。金鼎黃芽日日生。\n香供養常清常靜天尊 一柱真香本自然 黃庭爐內起祥煙。空中結就浮雲篆 上祝當今壽萬年。\n道場衆等。人各恭敬。恭對道前。誦經如法。\n提綱 群仙朝上帝。元始降洪恩。大衆 登 寶 殿齊 祝 慶。諷誦太上經\n大羅三寶天尊\n淨心神咒 太上臺星。應變無停。驅邪縛魅。保命護身。智慧明淨。\n心神安寧。三魂永久。魄無喪傾。\n淨口神咒 丹朱口神。吐穢除氛。舌神正倫。通命養神。羅千齒神。\n卻邪衛真。喉神虎賁。炁神引津。心神丹元。令我通真。\n思神煉液。道炁常存。\n淨身神咒 靈寶天尊。安慰身形。弟子魂魄。五臟玄冥。青龍白虎。隊仗紛紜。\n朱雀玄武。侍衛我真。\n安土地神咒 元始安鎮。普告萬靈。嶽瀆真官。土地祗靈。左社右稷。不得妄驚。\n回向正道。內外澄清。各安方位。備 守家壇庭。太上有命。搜捕邪精。\n護法神王。保衛誦經。皈依大道。\n元亨利貞。\n淨天地神咒 天地自然。穢炁分散。洞中玄虛。晃朗太元。八方威神。使我自然。\n靈寶符命。普告九天。乾囉怛那。洞罡太玄。斬妖縛邪。赦鬼萬千。\n中山神咒。元始玉文。持誦一遍。卻病延年。按行五嶽。八海知聞。\n魔王束首。侍衛我軒。凶穢消散。道炁常存。\n祝香神咒 道由心學。心假香傳。香焚玉爐。心存帝前。真靈下盼。仙旆臨軒。\n令臣關告。徑達九天。\n金光神咒 天地玄宗。萬炁本根。廣修億劫。證吾神通。三界內外。惟道獨尊。\n體有金光。覆映吾身。視之不見。聽之不聞。包羅天地。養育群生。\n受持萬遍。身有光明。三界侍衛。五帝司迎。萬神朝禮。役使雷霆。\n邪妖喪膽。精怪忘形。內有霹靂。雷神隱名。洞慧交徹。五炁騰騰。\n金光速現。覆護真人。\n玄蘊咒 雲篆太虛。浩劫之初。乍遐乍邇。或沉或浮。五方徘徊。一丈之餘。\n天真皇人。按筆乃書。以演洞章。次書靈符。元始下降。真文誕敷。\n昭昭其有。冥冥其無。\n沉疴能自痊。塵勞溺可扶。幽冥將有賴。由是升仙都。\n太上老君說常清靜經 老君曰。大道無形。生育天地。大道無情。運行日月。大道無名。長養萬物。吾不知其名。强名曰道。\n夫道者。有清有濁。有動有靜。天清地濁。天動地靜。男清女濁。男動女靜。降本流末。而生萬物。清者濁之源。動者靜之基。人能常清靜。天地悉皆歸。 夫人神好清。而心擾之。人心好靜。而慾牽之。常能遣其慾。而心自靜。澄其心而神自清。自然六慾不生。三毒消滅。所以不能者。爲心未澄。欲未遣也。能遣之者。內觀其心。心無其心。外觀其形。形無其形。遠觀其物。物無其物。三者既悟。唯見於空。觀空亦空。空無所空。所空既無。無無亦無。無無既無。湛然常寂。寂無所寂。慾豈能生。慾既不生。即是真靜。真常應物。真常得性。常應常靜。常清靜矣。如此清靜。漸入真道。既入真道。名爲得道。雖名得道。實無所得。爲化衆生。名爲得道。能悟之者。可傳聖道。\n老君曰。上士無爭。下士好爭。上德不德。下德執德。執著之者。不名道德。衆生所以不得真道者。爲有妄心。既有妄心。即驚其神。既驚其神。即著萬物。既著萬物。即生貪求。即生貪求。即是煩惱。煩惱妄想。憂苦身心。便遭濁辱。流浪生死。常沉苦海。永失真道。真常之道。悟者自得。得悟道者。常清靜矣。\n仙人葛翁曰。吾得真道。曾誦此經萬遍。此經是天人所習。不傳下士。吾昔受之於東華帝君。東華帝君受之於金闕帝君。金闕帝君受之於西王母。西王母皆口口相傳。不記文字。吾今於世。書而録之。上士悟之。升爲天官。中士修之。南宮列仙。下士得之。在世長年。遊行三界。升入金門。\n左玄真人曰。學道之士。持誦此經者。即得十天善神。擁護其神。然後玉符保神。金液煉形。形神俱妙。與道合真。\n正一真人曰。人家有此經。悟解之者。災障不幹。衆聖護門。神升上界。朝拜高尊。功滿德就。相感帝君。誦持不退。身騰紫雲。\n太上老君說常清靜經\n太上洞玄靈寶升玄消災護命妙經 稽首皈依衆妙道。志心恭敬二玄真。今運一心心所議。粗識此經經所因。\n空色色空無有性。有無無有色空均。慧風出自天尊力。掃除心界不遺塵。\n惟願神光常擁護。證明今日守心人。今日守心何所證。不失凡身得道身。\n爾時。\n元始天尊。在七寶林中。五明宮內。與無極聖衆。俱放無極光明。照無極世界。觀無極衆生。受無極苦惱。宛轉世間。輪回生死。漂浪愛河。流吹慾海。沉滯聲色。迷惑有無。無空有空。無色有色。無無有無。有有無有。終始暗昧。不能自明。畢竟迷惑。\n天尊告曰。汝等衆生。從不有中有。不無中無。不色中色。不空中空。非有爲有。非無爲無。非色爲色。非空爲空。空即是空。空無定空。色即是色。色無定色。即色是空。即空是色。若能知空不空。知色不色。名爲照了。始達妙音。識無空法。洞觀無礙。入衆妙門。自然解悟。離諸疑網。不著空見。清靜六根。斷諸邪障。我即爲汝。說是妙經。名曰護命。濟度衆生。傳教世間。流通讀誦。即有飛天神王。破邪金剛。護法靈童。救苦真人。金精猛獸。各百億萬衆。俱侍衛是經。隨所擁護。捍厄扶衰。度一切衆生。離諸染著。\n爾時。\n天尊即說偈曰。\n視不見我。聽不得聞。離種種邊。名爲妙道。\n太上洞玄靈寶升玄消災護命妙經\n太上靈寶天尊說禳災度厄真經 爾時。\n天尊在禪黎國土。與大道真仙。萬萬大千神。諸天尊。及諸天龍鬼神。盡來集會。受吾約束。世間若有善男子。善女人。或有年災月厄。遊城赤鼠之厄。天羅地網之厄。命窮算盡之厄。疾病纏綿之厄。落水波濤之厄。虎狼阮蛇之厄。水火盜賊刀兵生產之厄。山林樹木社稷之厄。土石橋樑之厄。毒藥咒詛之厄。惟願今對\n玉皇天尊。大道真聖。懺悔解禳。度脫身中災厄。一一解散。勿爲留難。勅諸天神王。並降聖力道力。承斯經力恩力。衛護弟子受持。念誦此經以後。解禳陽九百六之災。三衰八難。九橫五苦之厄。如求如願。所履平安。出入行藏。所求利益。所願遂心。於是衆等。聞說此經。皆大歡喜。信受奉行。\n太上靈寶天尊說禳災度厄真經\n高上玉皇心印妙經 上藥三品。神與炁精。恍恍惚惚。杳杳冥冥。存無守有。頃刻而成。回風混合。百日功靈。默朝上帝。一紀飛升。智者易悟。昧者難行。履踐天光。呼吸育清。出玄入牝。若亡若存。綿綿不絕。固蔕深根。人各有精。精合其神。神合其炁。炁合體真。不得其真。皆是强名。神能入石。神能飛形。入水不溺。入火不焚。神依形生。精依炁盈。不凋不殘。松柏青青。三品一理。妙不可聽。其聚則有。其散則零。七竅相通。竅竅光明。聖日聖月。照耀金庭。一得永得。自然身輕。太和充溢。骨散寒瓊。得丹則靈。不得則傾。丹在身中。非白非青。誦持萬遍。妙理自明。\n高上玉皇心印妙經\n玉清寶誥 至心皈命禮 三界之上。梵炁彌羅。上極無上。天中之天。鬱羅蕭臺。玉山上京。渺渺金闕。森羅淨泓。玄元一炁。混沌之先。寶珠之中。玄之又玄。開明三景。化生諸天。億萬天真。無鞅數衆。旋斗曆箕。迴度五常。巍巍大範。萬道之宗。大羅玉清。虛無自然。至真妙道。元始天尊。\n上清寶誥 至心皈命禮 居上清境。號靈寶君。祖劫化生。九萬九千餘梵炁。赤書煥發。六百六十八真文。因混沌赤文。而開九霄。紀元洞玉曆而分五劫。天經地緯。巍乎造化之宗。樞陰機陽。卓爾雷霆之祖。大悲大願。大聖大慈。玉宸道君。靈寶天尊。\n太清寶誥　至心皈命禮 隨方設教。曆劫度人。爲皇者師。帝者師。王者師。假名易號。立天之道。地之道。人之道。隱聖顯凡。總千二百之官君。包萬億重之梵炁。化行今古。著道德凡五千言。主握陰陽。命雷霆用九五數。大悲大願。大聖大慈。太上老君。道德天尊。\n玉帝寶誥　至心皈命禮 太上彌羅無上天。妙有玄真境。渺渺紫金闕。太微玉清官。無極無上聖。廓落發光明。寂寂浩無宗。玄範總十方。湛寂真常道。恢漠大神通。玉皇大天尊。玄穹高上帝。\n天皇寶誥 至心皈命禮。 紫微宸極。勾陳天宮。九光寶苑之中。五炁玄都之上。體元皇而佐司玄化。總兩極而共理三才。主持兵革之權衡。廣推大德。統禦星辰之纏次。毋失常經。上象巍峨。 真元恢漠。大悲大願。 大聖大慈。勾陳上宮。天皇大帝。\n星主寶誥　志心皈命禮 大羅天闕 。紫微星宮。 尊居北極之高。 位正中天之上。 法號金輪熾盛。 道稱玉斗玄尊。 璇璣玉衡齊七政。 總天經地緯。 日月星宿約四時。 行黃道紫垣。 萬象宗師。 諸天統禦 。大悲大願。 大聖大慈。 萬星教主。 無極元皇。 中天紫微。 北極大帝。\n後土寶誥 至心皈命禮 九華玉闕。七寶皇房。承天稟命之期。主執陰陽之柄。道推尊而含弘光大。德數蓄於柔順利貞。效法昊天 。根本育坤元之美。流形品物。生成施母道之仁。嶽瀆是依。山川咸仗。大悲大願。大聖大慈。承天效法。後土皇地祗。\n南極寶誥　至心皈命禮 高上神霄府。凝神煥照宮。會元始祖炁以分真。 應妙道虛無而開化 。位乎九霄之上 。統理諸天 。總乎十極之中。 宰製萬化 。宣金符而垂光濟苦。 施惠澤而覆育兆民。 恩溥乾元 。仁敷浩劫 。大悲大願。 大聖大慈 。玉清真王。 南極長生大帝 。統天元聖天尊。\n北五祖寶誥　志心皈命禮 大道開先。玄元闡化。教垂今古。諡號東華。接漢室之將軍。隱終南而仙契。過化每超於劫運。示現長在於塵寰。啟唐朝之英賢。悟神仙之秘訣。飛劍貨藥。警化無方。金廷丞相之高標。寶印力辭之勇訣。霞裾上陟。南北統宗。天復挺於人豪。道遍通於四海。發金蓮之七朵。演仙派於十方。長生理被於古今。玄妙天垂於率土。恢弘至道。廣度愚迷。慈悲濟苦。全真祖師。東華紫府。輔元立極大道帝君。正陽開悟。傳道垂教帝君。純陽演正。警化孚佑帝君。海蟾明悟。弘道純佑帝君。重陽全真。開化極輔帝君。 五祖闡道天尊。\n南五祖寶誥 志心皈命禮 明真正道。行化南天。九皇降跡於天臺。一脈溶通於劉祖。采瓊花之仙異。著悟道之丹書。道付杏林。不日還元之編集。法通雞足。俞琰丹髄之書成。真人挺出惠州。信地悟超神仙。刀圭入口。神化無方。施雷雨於掌中。甦生民於世外。德彰南海。獲瓊玉之英標。道遍遐荒。飫法言之靈妙。龍虎羅浮之跡。武夷玉隆之書。過化多方。真文備著。爲群仙之首冠。集前代之範模。誓願宏深。慈悲仁聖祖師。悟真紫陽真人。杏林翠玄真人。道光紫賢真人。泥丸翠虛真人。瓊管紫清真人。五祖藏道天尊。\n七真寶誥 志心皈命禮 道先一炁。世顯七真。悟五行不到之言。得九轉還丹之訣。甘泉潤物。變朽回春。金骨仙姿。得四言而契道。衛州變化。坐十載以成真。壁間墨蹟以非凡。雪竹月松之姿異。三井有多生之記。 一時著顯化之功。磻溪六年。龍門七載。道功備而名聞時主。丹符錫而掌握神仙。石上談玄。空中飛蓋。元主屢宣而問道。甘霖刻日以濟民。早窮易道之言。晚造神仙之訣。卦圖斯演。至道大成。清靜散人。探玄得道。蓬萊仙路。億劫獨持。慈悲救苦。全真祖師。丹陽抱一。無爲普化真君。長真凝神。玄靜蘊德真君。長生輔化。宗玄明德真君。長春全德。神化明應主教真君。玉陽體玄。廣慈普度真君。太古廣寧。通玄妙極真君。清靜淵真。玄虛順化元君。七真演化天尊。\n普化寶誥 至心皈命禮 九天應元府。無上玉清王。化形而滿十方。談道而趺九風。三十六天之上。閱寶笈考瓊書。千五百劫之先。位上真權大化。手舉金光如意。宣說玉樞寶經。不順化作微塵。發號疾如風火。以清靜心而弘大願。以智慧而伏諸魔。總司五雷。運心三界。群生父。萬靈師。大聖大慈。至皇至道。九天應元雷聲普化天尊。\n人心皆散亂。一念便純真。欲求無上道。大衆轉天尊\n九天應元雷聲普化天尊。\n中堂贊 向來誦經。念念存誠。千真拱聽。萬聖通靈。應元合炁。\n普化分形。九天有命。三界遵行。消災懺罪。請福延生。\n功圓行滿。大道證明。\n向來誦經。念念存誠。千真拱聽。萬聖通靈。應元合炁。普化分形。九天有命。三界遵行。消災懺罪。請福延生。功圓行滿。大道登明。\n祝聖文 伏以黃冠羽服。神居雲水之鄉。寶篆仙經。誠答乾坤之德。\n小心翼翼。大德昭昭。爐焚真香。致恭上啟\n三清道祖。十極高真。萬象森羅。二儀列宿。諸天諸地。諸山諸水。億聖千真。群仙衆職。玄門啟教。演派師真。皇壇有禱。無鞅仙靈。是日朝元真宰。當令神員。城隍社令。管界正神。捧香散花。金童玉女。值壇功曹。符使傳誠。引奏仙官。雲空過往。察訪神明。經壇主職。護法威靈。悉仗真香。普同供養。以今奏爲中華人民共和國 省 府 縣 都 圖 土地界下 觀焚修弟子 茲者恭逢天運 年 月 日吉旦良辰。集衆清流。登臨 寶殿。奉演仙經。持誦聖號。上祝\n當今民主聖壽。嵩呼衆萬歲三嵩呼萬萬歲。三聲嵩呼。永祝南山之壽。\n一炷清香。齊瞻北極之尊。惟願\n華圖鞏固。民道遐昌。萬國共和。普\n天永慶。三教興隆。法輪常轉。宰輔官僚。高遷品位。時和歲稔。五穀豐登。風調雨順。物阜民安。十方善信。福壽多增。老安少懷。災消福長。功名遂意。嗣息繁昌。光燭九幽。先亡受度。所求皆應。如是遂心。仍求在會弟子。修真有分。進道無魔。下祈億劫宗親。厯代師資父母。六道四生。蜎飛蠢動。惟願聞經聽法。離苦登真。各仗良因，均沾利益。再祈山門鼎盛。香火綿延。壇越皈依。道侶芬芳。二六時中。常居清靜。一切之中。均祈默佑。再伸稱念\n太平護國天尊。玄都萬壽天尊。\n常清常靜天尊。不可思議功德。\n邱祖懺文 經功浩力不思意。回向十方諸聖衆。\n願見真心求懺悔。河沙罪障悉消除。\n懺悔衆等。自從曩劫。乃至今生。假火風地水以成形。戀香味色聲而觸法。貪嗔嫉妒。惡口妄言。殺盜邪淫恣情縱慾。逆辱父母。悖負君師。不敬天地神祗。呵風罵雨。不信罪福因果。昧理欺心。遂致報對升沉。輪回輾轉。受諸苦惱。無有休停。皆由一念之差。障迷自性。妄認六塵之幻。沉溺愛河。今而既獲人身。叨親正教。豈非千生慶倖。一旦遭逢。自合省心。早求度世。若夫似前流蕩。畢竟迷失本來。一墮冥途。化爲異類。\n是故思沉淪苦。發清淨心。皈奉聖真。特求懺悔。丐憐愚昧。原赦罪愆。解釋報冤。蠲消魔障。所覬命逢昌運。名注丹臺。際遇真師。親聞至道。精修妙行。增長善芽。盡節玄門。怡神真境。他日運應滅度。自性不致昏迷。徑生十善之家。能通宿命。還證上乘之道。承侍虛皇。尚\n願。國安民豐。時和歲稔。 願。真風丕闡。道化興行。\n願。兇惡化賢。邪魔歸正。 願。兵刑罔措。囹圄空閒。\n願。沉滯升遷。冤仇和釋。 願。參玄學者。悟道成真。\n願。歷劫宗親。俱皆超度。 願。曆世師友。同證真常。\n願。所有眷緣。增崇福慧。 願。所傷物命。早生人天。\n願。絕食葷酒。不相殺害。 願。持身端正。不履邪淫。\n願。悉破慳貪。永除險峻。 願。言無狂妄。行貴真誠。\n願。溺己饒人。潛忍仇怒。 願。慈心下气。恭敬一切。\n願。不墮邊夷。不隨邪見。 願。結交仙友。棲入清流。\n願。智慧開明。神通恢廓。 願。廣行方便。普濟群生。\n願。永斷執迷。成歸至道。\n塵劫有盡。我願無窮（三重）。\n端望 帝真。曲垂濟度。皈命神謝。\n無上虛皇。至真三寶。\n一者一人有慶。二者二景齊明。 三者三農樂業。四者四序和平。\n五者五祠鞏固。六者六合澄清。 七者七星臨照。八者八節安寧。\n九者九泉開泰。十者十類生成。\n十一者福留善信。十二者大道興行。\n一切神光普照。一切衆聖留恩。 一切有情賴善。一切正果成真。\n普天均樂。四海同春。\n聞經以後。罪滅福生（三重）。\n小 贊 誦經功德。不可思議。諸天諸地轉靈機。皇王壽天齊。\n大道慈悲。萬化樂雍熙。\n向來禮念諸功德。全賴慈悲爲主盟。仰瞻仙仗隱空玄。法部真靈常擁護。\n靈官咒（仰啟咒） 仰啟神威豁落將。都天糾察大靈官。火車三五大雷公。受命三清降鬼崇。\n手執金鞭巡世界。身披金甲顯威靈。緑靴風帶護身形。雙目火睛耀天地。\n頃刻三天朝上帝。須臾九地救生靈。銀牙鳳嘴將三千。虎首貔貅兵百萬。\n走火行風前後衛。穿山破石捉妖精。祈晴禱雨濟世問。附體圓光通事意。\n治病驅邪如電閃。收瘟攝毒伏群魔。飛騰雲霧遍虛空。號令雷霆轟霹靂。\n三界大魔皆拱手。十方外道悉皈依。弟子啟請望來臨。大賜雷威加擁護。\n太乙雷聲應化天尊。\n土地咒 經 壇此 間 土地。神之最靈。升天達地。出幽入冥。爲吾關奏。不得留停。有功之日。名書上清。\n結經偈 向來誦經功德上奉\n高真。下保存平安。賜福消災。同賴善功。證無上道。\n一切信禮。志心稱念。\n常清常靜天尊。不可思議功德。\n三皈依 志心皈命禮。\n無上道寶。當願衆生。常侍天尊。永脫輪回。\n無上經寶。當願衆生。生生世世。得聞正法。\n無上師寶。當願衆生。學最上乘。不落邪見。\n玄门日诵早课终\n化 唵吽吒唎生天而去 早用 斗水 晚用 斗火\n結齋咒\n齋供已畢各發誠心勇猛精進證聖成真志心稱念\n福生無量天尊不可思議功德\n中華人民共和國 丙申年冬\n湖南張家界市慈利黃中宮印\n","description":"","id":30,"section":"道","tags":["早晚课","早课","繁体"],"title":"道家早課(繁体)","uri":"https://siteofen.github.io/zh/%E9%81%93/%E6%97%A9%E8%AF%BE-%E7%B9%81%E4%BD%93/"},{"content":"太上玄門日誦早晚課 玄門日誦晚課 步虛韻 大道洞玄虛。有念無不契。錬質入仙真。遂成金剛體。\n超度三界難。地獄五苦解。悉皈\n太上經。靜念稽首禮。\n太上度人無量天尊\n吊掛 種種無名是苦根。苦根除盡善根存。但憑慧劍威神力。跳出輪回五苦門。\n道以無心度有情。一切方便是修真。若皈聖智圓通地。便是生天得道人。\n香供養太乙救苦天尊\n一炷真香烈火焚 金童玉女上遙聞 此香徑達青華府 奏啟尋聲求苦尊\n道場衆等 人各恭敬 恭對道前 誦經如法\n提綱 天尊妙難量。人天度衆生。存亡皆利濟。諷誦太上經。\n玄蘊咒 寂寂至無宗。虛峙劫仞阿。豁落洞玄文。誰測此幽遐。一入大乘路。孰計年劫多。\n不生亦不滅。欲生因蓮花。超淩三界途。慈心解世羅。真人無上德。世世爲仙家。\n太上洞玄靈寶救苦妙經 爾時\n救苦天尊徧滿十方界。常以威神力。救拔諸衆生。得離於迷途。衆生不知覺。如盲見日月。我本太無中。拔離無邊際。慶雲開生門。祥煙塞死戶。初發玄元始。以通祥感機。救一切罪。度一切厄。渺渺超仙源。蕩蕩自然清。皆承大道力。以伏諸魔精。空中何灼灼。名曰泥丸仙。紫雲覆黃老。是名三寶君。還將上天炁。以制九天魂。救苦諸妙神。善見救苦時。天上混無分。天炁歸一身。皆成自然人。自然有別體。本在空洞中。空洞跡非跡。徧體皆虛空。第一委炁立。第二順炁生。第三成萬法。第四生光明。天上三十六。地下三十六。太玄無邊際。妙哉大洞經。皈命太上尊。能消一切罪。\n東方玉寶皇上天尊\n南方玄真萬福天尊\n西方太妙至極天尊\n北方玄上玉宸天尊\n東北方度仙上聖天尊\n東南方好生度命天尊\n西南方太靈虛皇天尊\n西北方無量太華天尊\n上方玉虛明皇天尊\n下方真皇洞神天尊\n道言十方諸天尊。其數如沙塵。化行十方界。普濟度天人。委炁聚功德。同聲救罪人。罪人實可哀。我今說妙經。念誦無休息。歸身不暫停。天堂享大福。地獄無苦聲。火翳成清署。劍樹化爲騫。上登朱陵府。下入開光門。超度三界難。徑上元始天。於是飛天神王。無鞅數衆。瞻仰尊顏。而作頌曰。\n天尊說經教。接引於浮生。勤修學無爲。悟真道自成。不迷亦不荒。無我亦無名。\n朗詠罪福句。萬徧心垢清。\n爾時\n飛天神王。及諸仙衆。說是頌畢。稽首天尊。奉辭而退。\n太上洞玄靈寶救苦妙經\n元始天尊說升天得道真經 爾時\n元始天尊。在大羅天上。玉京山中。爲諸天仙衆。說此生天得道真經。告諸仙曰。吾今爲汝。略啟身心。明宣道要。十方得道神仙。皆從此經修行。而通微奧。善男子。善女人。依憑齋戒。作是津梁。一切有爲。顯諸真路。體此法相。乃可受持。能屏衆緣。永除染著。外想不入。內想不出。於正念中。乃得五臟清涼。六腑調泰。三百六十骨節之間。有諸滯礙。十惡之業。百八十煩惱之業。衆苦罪源。悉皆除蕩。即引太和真炁。注潤身田。五臟六腑。心目內觀真炁。所有清淨光明。虛白朗耀。杳杳冥冥。內外無事。昏昏默默。正達無爲。古今常存。總持靜念。從茲解悟。道力資扶。法藥相助。乃節飲食。驅遣鬼屍。安寂六根。靜照八識。空其五蘊。證妙三元。得道成真。自然升度。爾時。諸天仙衆。上禀天尊言。自從無始以來。至於今日。未聞如是。大乘經典。我等緣茲幸會。廣及一切。道果圓明。而說偈曰。\n杳杳冥冥清靜道。昏昏默默太虛蹤。體性湛然無所住。色心都寂一真宗。\n元始天尊說升天得道真經。\n太上道君說解冤拔罪妙經。 爾時\n太上道君。與諸聖衆。在八騫林下。七寶臺中。羅列威儀。敷陳道要。怡神默坐。於玉京山。放七寶光明。照福堂地獄。見福堂之內。男女善人。快樂無爲。逍遙自在。復見諸地獄之中。餓鬼窮魂。以日繼夜。受種種苦惱。悉無人形。五體壞爛。饑餐猛火。渴飲镕銅。足履刀山。身負鐵杖。遍體流血。悲號徹天。是時會中有一真人。名曰廣信。從座而起。稽首前進。上禀\n道君曰。不審此輩窮魂。生有何咎。而受茲苦。\n道君曰。受諸罪者。在世之時。不敬三光。欺負神理。十惡五逆。不忠不仁。不慈不孝。毀傷物命。殺害衆生。福盡壽終。當受斯苦。是時廣信真人。心生哀憫。欲其濟拔。幸望妙力威光。許令開度。伏蒙道君。垂賜金言。廣設法要。爲諸衆生。演說是經。名曰解冤拔罪。流布於世。利益存亡。若有善男子。善女人。一心專志。入靜持齋。焚香行道。六時轉念是經。吾當隨願。保佑其人。使宿世冤仇。乘福超度。幽魂苦爽。各獲超升。真人廣信。歡喜再拜。覼縷勝因。而作頌曰。\n偉哉大道君。常普無量功。舟楫生死海。\n濟度超羅酆。罪對不復遇。福報與冥通。\n用神安可測。贊之焉能窮。\n是時廣信真人。與諸聖衆。聞法將畢。各各稽首皈依。信受奉行。\n太上道君說解冤拔罪妙經。\n斗姥寶誥 志心皈命禮 西天竺國。大智光中。真空妙相法王師。無上玄元天母主。金光爍處。日月潛輝。寶杵旋時。鬼神失色。顯靈蹤於塵世。衛聖駕於閻浮。衆生有難若稱名。大士尋聲來救苦。大悲大願。大聖大慈。聖德巨光天後。摩利攴天大聖。圓明斗姥天尊。\n三官寶誥 志心皈命禮 唯三聖人。乃一太極。普受浩劫家之命。鼎膺無量品之褒。紫微清虛洞陰。總領功過。賜福赦罪解厄。普濟存亡。道冠諸天。恩覃三界。大悲大願。大聖大慈。三元三品。三官大帝。三宮九府。應感天尊。\n玄天寶誥 志心皈命禮 混元六天。傳法教主。修真悟道。濟度群迷。普爲衆生。消除災障。八十二化。三教祖師。大慈大悲。救苦救難。三元都總管。九天遊奕使。左天罡北極。右垣大將軍。鎮天助順。真武靈應。福德衍慶。仁慈正烈。協運真君。治世福神。玉虛師相。玄天上帝。金闕化身。蕩魔天尊。\n呂祖宝誥 志心皈命禮 玉清內相。金闕選仙。化身爲三教之師。掌法判五雷之令。黃粱夢覺。忘世上之功名。寶劍光輝掃人間之妖怪。四生六道。有感必敷。三界十方。無求不應。黃鶴樓頭留聖跡。玉清殿內錬丹砂。存道於岩祠。顯仙跡於雲洞。闡法門之香火。爲玄嗣之梯航。大悲大願。大聖大慈。開山啟教。靈應祖師。天雷上相。靈寶真人。純陽演正。警化孚佑帝君。興行妙道天尊。\n觀音寶誥 志心皈命禮 海中湧出普陀山。觀音菩薩在其間。三根紫竹爲伴侶。一支楊柳灑塵凡。\n鸚鵡含花來供養。龍女獻寶寶千般。腳踏蓮花千朵現。手執楊柳度衆生。\n大悲大願.大聖大慈。度大靈感。\n觀世音菩薩。圓通自在天尊\n邱祖寶誥 志心皈命禮 隱顯莫測。抱道無窮。腹養黃芽。鼎飛白雪。體靜潛而藏天地。心寂默而轉乾坤。妙奪陰陽。玄超無極。授金丹之至訣。普度後人。演嗣系之傳衍。玄裔萬世。全真教祖。浩德恩師。大悲大願。大惠大仁。\n祖師長春妙道。開玄宏道真人。廣援普度天尊\n薩祖寶誥 志心皈命禮 派流西蜀。跡顯龍興。施財合藥濟群生。積行累功修至道。授鐵師之教旨。掌玉府之雷書。身披白衲伏魔衣。手執五明降鬼扇。代天宣化。咒棗書符。運風雷於咫尺之間。剪妖魔於斗罡之下。道參太極。位列先天。松筠野鶴任縱橫。遐邇孤雲常自在。方方闡教。爲萬法之宗師。處處開壇。作後人之模範。都天宗主。一元無上真君。玄風永振天尊。\n靈官宝誥 志心皈命禮 先天主將。一炁神君。都天糾察大靈官。三界無私猛烈將。金睛朱髪。號三五火車雷公。鳳嘴銀牙。統百萬貔貅神將。飛騰雲霧。號令雷霆。降雨開晴。驅邪治病。觀過錯於一十二年。授命玉帝。積功勳於百千萬種。誓佐祖師。至剛至勇。濟死濟生。方方闡教。處處開壇。豁落猛將。三五火車。太乙雷神應化天尊。\n救苦寶誥 志心皈命禮 青華長樂界。東極妙嚴宮。七寶芳騫林。九色蓮花座。萬真環拱內。百億瑞光中。玉清天寶尊。應化玄元始。浩劫垂慈濟。大千甘露門。妙道真身。紫金瑞相。隨機赴感。誓願無邊。大聖大慈。大悲大願。十方化號。普度衆生。億億劫中。度人無量。尋聲赴感太乙救苦天尊。\n愛河千尺浪 苦海萬丈深 欲免輪回苦 大衆轉天尊\n寻声赴感太乙求苦天尊 青化妙嚴。慈相億千。身居長樂。安座金蓮。慧光無礙。照諸幽泉。\n甘露流潤。遍灑空玄。朽骸枯骨。咸得光鮮。拔度沉溺。不滯寒淵。\n解厄真言 上請天官解天厄。地官解地厄。水官解水厄。五帝解五方厄。四聖解四時厄。南宸解本命厄。北斗解一切厄。於是七元君。大聖善通靈。濟度諸厄難。超出苦衆生。若有急告者。持誦保安平。盡憑生百福。咸契於五行。三魂得安健。邪魅不能停。五方降真炁。萬福自來駢。長生超八難。皆由奉七星。生生身自在。世世保神清。善似光中影。應如穀裏聲。三元神共護。萬聖眼同明。無災亦無障。永保道心寧。\n報恩寶誥 志心皈命禮 玄元應化。武曲分真。垂念我等衆生。有相脫生父母。懷胎十月。乳哺三年。辛苦百千。殷勤寸念。憐我父母。日漸衰朽。我今持念平等。悉滅險峻貪嗔。禮帝爲師。祈恩報本。願我現在父母。福壽增延。過去宗祖。早得超生。大聖大慈。大仁大孝。八十二化。報恩教主。佑聖真武。治世福神。玉虛師相。玄天上帝。金闕化身。終劫濟苦天尊。\n一願風調雨順。二願五穀豐登。三願皇王萬歲。四願國土清平。五願民安物阜。\n六願福壽康寧。七願災消禍散。八願水火無侵。九願聰明智慧。十願學道成真。\n十一願諸神擁護。十二願亡者超升。\n一切飛禽走獸 一切螻蟻蛇蟲 一切冤家債主 一切男女孤魂\n四生六道 一切寒靈\n聞經聽法 早得超升\n小贊 青華教主。太乙慈尊。玉清應化顯金身。\n大千甘露門。接引群生。永出愛河津。\n願滅三障諸煩惱。願得智慧心明了。\n普願災障悉消除。世世常行無上道。\n四恩三有均利益。十洲三島任逍遙。\n回向四府衆龍神。禮謝道經師三寶\n圓滿功德福無邊。風調雨順民安樂。\n願以此功德。普及於一切。誦經保平安。消災增福壽。\n土地咒 經 壇此 間 土地。神之最靈。升天達地。出幽入冥。\n爲吾關奏。不得留停。有功之日。名書上清。\n向來晚堂。誦經功德。上奉\n高真。下保平安。賜福消災。同賴善功。證無上道。一切信禮。志心稱念。\n十方太乙救苦天尊。不可思議功德。\n三皈依 志心皈命禮\n無上道寶。當願衆生。超脫一切。住最上乘。\n無上經寶。當願衆生。深明經藏。神通莫測。\n無上師寶。當願衆生。太上授首。成大仙道。\n供养咒 供養三天教主。清淨法身。滿空聖衆。無量群真。黍米一粒。雲廚寶鼎。烹爲法饌。異香滿空。光被十方。照臨大衆法界人天。普同供養。志心稱念\n香廚妙供天尊。不可思議功德\n一粒佳穀。一滴清泉。不忍自食。施於孤魂。\n受吾供者。皆賴道恩。惟道惟靈。覺性長存。\n汝等孤魂衆。吾今施於供。\n一粒遍十方。河沙神鬼用。\n生天得道天尊\n化 唵吽吒唎生天而去 早用 斗水 晚用 斗火\n結齋咒\n齋供已畢各發誠心勇猛精進證聖成真志心稱念\n福生無量天尊不可思議功德\n中華人民共和國 丙申年冬\n湖南張家界市慈利黃中宮印\n","description":"","id":31,"section":"道","tags":["早晚课","晚课","繁体"],"title":"道家晚課(繁体)","uri":"https://siteofen.github.io/zh/%E9%81%93/%E6%99%9A%E8%AF%BE-%E7%B9%81%E4%BD%93/"},{"content":"净心神咒 太上台星，应变无停。\n驱邪缚魅，保命护身。\n智慧明净，心神安宁。\n三魂永久，魄无丧倾。\n急急如律令。\n净口神咒 丹朱口神，吐秽除氛。舌神正伦，通命养神。\n罗千齿神，却邪卫真。喉神虎贲bēn，炁神引津。\n心神丹元，令我通真。思神炼液，道炁常存。\n净身神咒 灵宝天尊，安慰身形。弟子魂魄，五脏玄冥。\n青龙白虎，队仗纷纭；朱雀玄武，侍卫我真。\n安土地咒 元始安镇，普告万灵。岳渎真官，土地祗zhī灵。\n左社右稷，不得妄惊。回向正道，内外澄清。\n各安方位，备守坛（家）庭。太上有命，搜捕邪精。护法神王，保卫诵经。皈依大道，元亨利贞。\n净天地神咒 天地自然，秽huì炁分散。洞中玄虚，晃朗太元。\n八方威神，使我自然。灵宝符命，普告九天；\n乾罗答那，洞罡太玄；斩妖缚邪，度人（杀鬼）万千。\n中山神咒，元始玉文，持诵一遍，却病延年；\n按行五岳，八海知闻；魔王束首，侍卫我轩；\n凶秽消散，道炁常存。\n祝香咒 道由心学，心假香传chuan。\n香燕玉炉，心存帝前。\n真灵下盼，仙旆pèi临轩。\n令臣关告，迳达九天。\n金光神咒 天地玄宗，万炁本根。\n广修亿劫，证吾神通。\n三界内外，惟道独尊。\n体有金光，覆映吾身。\n视之不见，听之不闻。\n包罗天地，养育群生。\n受持万遍，身有光明。\n三界侍卫，五帝司迎。\n万神朝礼，役使雷霆。\n鬼妖丧胆，精怪忘形。\n内有霹雳，雷神隐名。\n洞慧交彻，五炁腾腾。\n金光速现，覆护真人。\n开经偈 寂寂至无宗 虚峙zhì劫仞rèn阿\n豁落洞玄文 谁测此幽遐xiá\n一入大乘路 孰计年劫多\n不生亦不灭 欲生因莲花\n超凌三界途 慈心解世罗\n真人无上德 世世为仙家\n稽首皈依天地水 三官大帝慈悲主\n神功妙德不思议 谨运一心皈命礼\n玄蕴yùn咒 云篆太虚，浩劫之初。乍遐乍迩，或沉或浮。\n五方徘pái徊 huái，一丈之余。天真皇人，按笔乃书。\n以演洞章，次书灵符。元始下降，真文诞敷fū。\n昭昭其有，冥冥其无。\n沉疴能自痊，尘劳溺可扶，\n幽冥将有赖。由是升仙都。\n北斗大神咒编辑 语音 (八大神咒之外)\n北斗七元，神气统天。\n天罡大圣，威光万千。\n上天下地，断绝邪源。\n乘云而升，来降坛前。\n降临真气，穿水入烟。\n传之三界，万魔擎拳。\n斩妖灭踪，回死登仙。\n三皈依 仙道贵生，无量度人。\n第一皈依无上道宝，当愿众生，常侍天尊，永脱轮回。\n第二皈依无上经宝，当愿众生，生生世世，得闻正法。\n第三皈依无上师宝，当愿众生，学最上乘，不落邪见。\n","description":"","id":32,"section":"道","tags":null,"title":"道教神咒","uri":"https://siteofen.github.io/zh/%E9%81%93/%E9%81%93%E6%95%99%E7%A5%9E%E5%92%92/"},{"content":" 译者按：《太乙金华宗旨》共有十三章，卫礼贤只翻译了前八章，且有个别段落没有译出来，后面五章卫礼贤觉得价值没有那么大而未译出。《慧命经》全书共二十章，卫礼贤只翻译了前八章，即图说部分。这两部经典的言辞较为浅显. [中括号内的仿宋体是慧真子的注。]\n 天心第一 吕祖曰：自然曰道。道无名相，一性而已，一元神而已。性命不可见，寄之天光。天光不可见，寄之两目。古来仙真，口口相传，传一得一。自太上见化，东华递传某，以及南北两宗，全真可为极盛。盛者盛其徒众，衰者衰于心传。以至今日，滥泛极矣，凌替极矣。极则返。故蒙净明许祖，垂慈普度，特立教外别传之旨，接引上根。闻者千劫难逢，受者一时法会。皆当仰体许祖苦心。必于人伦日用间，立定脚根，方可修真悟性。我今叨为度师，先以太乙金华宗旨发明，然后细为开说。\n太乙者，无上之谓。丹诀总假有为而臻无为，非一超直入之旨。所传宗旨，直提性功，不落第二法门，所以为妙。\n金华即光也。光是何色？取象于金华，亦秘一光字在内。是先天太乙之真炁。“水乡铅，只一味”者，此也。\n [夫天一生水，即太乙之真炁。人得一则生，失一则死。然人仗炁而生，人不见炁；鱼仗水而活，鱼不见水。人无炁则死，鱼离水则亡。故仙人教人抱元守一者，即回光守中，守此真炁则可以延年也。然后用法煅炼，则造成不死之躯矣。]\n 回光之功，全用逆法，注想天心。天心居日月中。\n《黄庭经》云：“寸田尺宅可治生。”尺宅，面也。面上寸田，非天心而何？方寸中具有郁罗萧台之胜，玉京丹阙之奇，乃至虚至灵之神所住。儒曰虚中，释曰灵台，道曰祖土、曰黄庭、曰玄关、曰先天窍。盖天心犹宅舍一般，光乃主人翁也。\n故一回光，周身之炁皆上朝，如圣王定都立极，执玉帛者万国。又如主人精明，奴婢自然奉命，各司其事。\n诸子只去回光，便是无上妙谛。光易动而难定，回之既久，此光凝结，即是自然法身，而凝神于九霄之上矣。《心印经》所谓“默朝飞升”者，此也。\n宗旨行去，别无求进之法，只在纯想于此。《楞严经》云：“纯想即飞，必生天上。”天非苍苍之天，即生身于乾宫是也。久之，自然身外有身。\n金华即金丹。神明变化，各师于心。此中妙诀，虽不差毫末，然而甚活。全要聪明，又须沉静，非极聪明人行不得，非极沉静人守不得。\n [此章全旨，首述大道之根源。夫天心者，即大道之根苗也。人能静极，则天心自现。情动顺出而生人，为元性也。此性自父母未生、此身受孕之时即寓于真窍，自的一声落生之后，则性命分为二矣。由此而往，非静极，性命不复相见。\n 故《太极图》曰：“太乙含真炁，精神魂魄意，静极见天心，自然神明至。”原此性虽居于真窍，而光华寄于二目，故祖师教人回光以求真性。夫真性即元神，元神即性命，究其实，即元炁也，而大道即此物矣。\n祖师复恐人不知至道之精微，由有为而至于无为，故又曰：“丹诀总假有为而臻无为。”盖有为者，即始而回光返照，以求天机发现，继而产生真种，用法煅炼造成金丹。然后过关结胎，行温养沐浴之功，造入无为之境。一年火候满足，方可移胎脱壳，超凡入圣矣。\n但此法至简至易，然而此中千变万化。故曰“非一超直入之旨也”。欲求长生者，奚可不觅此元性发源之处哉。]\n元神识神第二 吕祖曰：天地视人如蜉蝣。[蜉蝣，水虫也，朝生而暮死。]大道视天地亦泡影。惟元神真性，则超元会而上之。[按一万八千年为一会，世所谓天开于子会而闭于亥会。略言之，十二会为一元，即十二万九千六百年，天地当合闭也。此言惟炼成真性，能超出天地轮回之外。]\n其精气则随天地而败坏矣。然有元神在，即无极也，生天生地，皆由此矣。学人但能守护元神，则超生在阴阳之外，不在三界之中，此惟见性方可，所谓本来面目也。\n凡人投胎时，元神居方寸，而识神则居下心。下面血肉心，形如大桃，有肺以覆翼之，肝佐之，大小肠承之。假如一日不食，心上便大不自在，以至闻惊而跳，闻怒而闷，见死亡则悲，见美色则眩。头上天心何尝微微些动也？ 问：天心不能动乎？方寸中之真意，如何能动。到动时便不妙，然亦最妙。凡人死时方动，此为不妙。最妙者，光已凝结为法身，渐渐灵通欲动矣。此千古不传之秘也。\n下识心如强藩悍将，欺天君暗弱，便遥执纪纲。久之，太阿倒置矣。今凝守元宫，如英明之主在上；二目回光，如左右大臣尽心辅弼。内政既肃，自然一切奸雄无不倒戈乞命矣。\n丹道以精水、神火、意土三者为无上之诀。精水云何？乃先天真一之炁。神火，即光也。意土，即中宫天心也。以神火为用，意土为体，精水为基。凡人以意生身，身不止七尺者为身也，盖身中有魄焉。魄附识而用，识依魄而生。魄阴也，识之体也。识不断，则生生世世，魄之变形易质无已也。\n惟有魂，神之所藏也。魂昼寓于目，夜舍于肝。寓目而视，舍肝而梦。梦者神游也，九天九地，刹那历遍。觉则冥冥焉，渊渊焉，拘于形也，即拘于魄也。故回光所以炼魂，即所以保神，即所以制魄，即所以断识。古人出世法，炼尽阴滓，以返纯乾，不过消魄全魂耳。回光者，消阴制魄之诀也。虽无返乾之功，止有回光之诀。光即乾也，回之即返之也。只守此法，自然精水充足，神水发生，意土凝定，而圣胎可结矣。蜣螂转丸，而丸中生白，神注之纯功也。粪丸中尚可生胎离壳，而吾天心休息处，注神于此，安得不生身乎。\n一灵真性，既落乾宫，便分魂魄。魂在天心，阳也，轻清之炁也。此自太虚得来，与元始同形。魄阴也，沉浊之气也，附于有形之凡心。魂好生，魄望死。一切好色动气皆魄之所为，即识神也。死后享血食，活则大苦。阴返阴也，物以类聚也。学人炼尽阴魄，即为纯阳也。\n [此章大义详述元神识神为主宰人身气化之杈柄。祖师曰：“人生如蜉蝣，惟元神其性，能超出天地轮回劫运之外。”夫真性者，出于无极，窠太极之元炁，而成受天地之性，为识神；得父母之性，为元神。而元神无识无知，能主生身之造化。识神最显最灵，能应变无停，为人心之主宰，在身则为魄，出身则为鬼。唯元神随身之有无，从受胎以得其身，凝于无极之中。\n 自的一声落生之时，这识神趁此吸气，随吸而进，以为投胎之舍，而居于人心。从此以心为主，而元神失位，识神当权。\n然元神喜静，识神好动，动则不离情欲，昼夜竭耗元精，直至将元神之炁耗尽，而识神舍壳而出。\n平素为善者临危，神气清明由上窍口鼻而出，所谓气之清轻而上浮者，升天为五通之阴神阴仙。然元神既被识神所使，生平因贪嗔嗜欲而造诸罪业，致使临危神气昏迷，则识神由下窍肛门随气而出，所谓神气昏浊而下凝者，堕于地府为鬼。此时不但元神丧失，而真性之灵慧亦因之减少，故祖师谓之到动时便不妙者，此也。\n今欲保存元神，非先制伏识神不可。然制伏之法，须由回光入手。当回光之时，使身心两忘，心死神活，神活则炁息运转无不玄妙，此祖师谓最妙者也。然后使神潜于腹中，炁于神交，则神与炁和合凝集，是为下手之法。\n久之，命宫元神化成真炁，斯时用河车转运之法，炼之而成金丹，是为转手之法。\n金丹既成，圣胎可结，宜行温养道胎之功，是为了手之法。\n俟婴儿炁体既全，再用出胎还虚之功，是为撒手之法。\n此为千古以来大道次第，长生不死成仙作圣之实法，非空说也。\n然工夫至此，则群阴剥尽，体变纯阳。变识神为元神，方可称为变化无穷，跳出轮回、六通之金仙。若不用此法修炼，何人能逃出生死之途也。]\n回光守中第三 吕祖曰：回光之名何昉乎？昉之自文始真人也[即关尹子]。回光则天地阴阳之炁无不凝，所谓精思者此也，纯炁者此也，纯思者此也。初行此诀，乃有中似无。久之功成，身外有身，乃无中似有。百日专功，光才真，方为神火。百日后，光中自然一点真阳，忽生黍珠，如夫妇交合有胎，便当静以待之。光之回，即火候也。\n夫元化之中，有阳光为主宰。有形者为日，在人为目，走漏神识，莫此甚顺也。故金华之道，全用逆法。\n修行次第一：聚光\n [人心属火，而火之光华上通二目，眼观万物，谓之顺视，今使之闭目反观，内视祖窍，则谓之逆法。肾气属水，情动下流，顺生男女。若机发时，不令其顺出，用意摄回，而使之上升乾鼎，滋养身心，亦谓之逆法。故曰金丹之道全用逆法。]\n 回光者，非回一身之精华，直回造化之真炁；非止一时之妄念，直空千劫之轮回。故一息当一年，人间时刻也；一息当百年，九途长夜也。\n凡人自的一声之后，逐境顺生，至老未尝逆视。阳气衰灭，便是九幽之界。故《楞严经》云：“纯想即飞，纯情即堕。”学人想少情多，沉沦下道，唯谛观息静，便成正觉，用逆法也。\n《阴符经》云：“机在目”。 《黄帝素问》云： “人身精华，皆上注于空窍” 是也。得此一节，长生者在兹，超升者亦在兹矣。此是贯彻三教工夫。\n光不在身中，亦不在身外。山河大地，日月照临，无非此光，故不独在身中。聪明智慧，一切运转，亦无非此光，所以亦不在身外。天地之光华，布满大千，一身之光华，亦自漫天盖地。所以一回光，天地山河一切皆回矣。人之精华，上注于目，此人身之大关键也。子辈思之，一日不静坐，此光流转，何所底止？若一刻能静坐，万劫千生，从此了彻。万法归于静，真不可思议，此妙谛也。\n [由此以下系初学入手之必要，学者不可不知。]\n 然下手工夫，由浅入深，由粗入细，总以不间断为妙。工夫始终则一，但其间冷暖自知，要归于天空海阔，万法如如，方为得手。\n圣圣相传，不离反照。孔云“致知”，释曰“观心”，老云“内观”，皆此法也。\n但反照二字，人人能言，不能得手，未识二字之义耳。反者，自知觉之心，反乎形神未兆之初，即吾六尺之中，反求个天地未生之体。今人但一二时中间静坐，反顾己私，便云反照，安得到头？\n佛道二祖，教人看鼻尖者，非谓着念于鼻端也，亦非谓眼观鼻端，念又注中黄也。眼之所至，心亦至焉，何能一上而一下也？又何能忽上而忽下也？此皆误指而为月。\n毕竟如何？曰鼻端二字最妙，只是借鼻以为眼之准耳，初不在鼻上。盖以大开眼，则视远，而不见鼻矣；太闭眼则眼合，亦不见鼻矣。大开失之外走，易于散乱；太闭失之内驰，易于昏沉。惟垂帘得中，恰好望见鼻端，故取以为准。只是垂帘恰好，任彼光自然透入，不劳你注射与不注射。看鼻端，只于最初入静处举眼一视，定个准则，便放下。如泥水匠人用线一般，彼自起手一挂，便依了做上去，不只管把线看也。\n止观是佛法，原不秘的。\n [祖师恐世人误以为止观是仙佛不传之秘点，故首先道破止观是佛法，原不秘的，不过为初学之阶耳。]\n 以两目谛观鼻端，正身安坐，系心缘中。道言中黄，佛言缘中，其实一也。不必言头中，但于两目中间齐平处系念便了。[学者注意宜从此处下手。]光是活泼泼的东西，系念于两目中间，光自然透入，不必着意于中宫也。此数语已括尽要旨。其余入静出静前后，以《小止观》书印证可也。\n缘中二字极妙。中无不在，遍大千皆在里许。聊指造化之机，缘此入门耳。缘者，缘此为端倪，非有定著也。此二字之义，活甚妙甚。\n止观二字，原离不得，即定慧也。以后凡念起时，不要仍旧兀坐，当究此念在何处，从何起，从何灭。反复推究，了不可得，即见此念起处也，不要又讨过起处。“觅心了不可得，吾与汝安心竟”。此是正观。反此者，名为邪观。如是不可得已，即仍旧绵绵去，止而继之以观，观而继之以止，是定慧双修，此为回光。回者止也，光者观也。止而不观，名为有回而无光；观而不止，名为有光而无回。志之。\n [此章大义言回光宜守中为要。盖前章既云：人身至宝以元神为主，因被识神所使，致元神日夜耗散，耗尽则身亡。今拟制伏识神，保存元神之法，非先由回光入手不可。譬如欲造华屋，先寻美基，基址既定，然后刨槽走夯，深固墙脚，布定柱磉。若不由此立基，屋宇岂能成立？养生之法，亦复如是。盖回光即如造屋之立基也。基址既立，岂可不迅速营造？以神火守中黄，即营造之谓也。故祖师特将养生入门之法指明，教人以两目谛观鼻端，垂帘内顾，正身安坐，系心缘中。\n 夫系念于两目中间，原谓使光透入，然后凝神入于缘中。缘中即下丹田炁窍也。\n祖师秘语曰：初下功之时，处于静室，坐则身如槁木，心似寒灰，以两目垂帘内顾，澄心涤虑，绝欲保精。每日跏趺大坐，含眼光，凝耳韵，缄舌气，即舌舐上腭，调鼻息，意止玄关。苟不先调患，则恐有闭塞喘急之患。方合眼时，当齐瞩鼻梁间一所。其所去眼光相交处略下无半寸许，即鼻梁直上按之有小骨处，此乃起初收拾念头耳。 调息，身心安和，眼光须寂然长照，毋使昏散。眼不外视，垂帘内照，照在此处。口不谈笑，闭兑内息，息在此处。鼻不闻香，闻在此处。耳不外听，听在此处。一心内守，守在此处。意不外驰，真念自住。念住则精住，精住则气住，气住则神住。神即念，念即心，心即火，火即药，于此观照内景，氤氲辟阖，其妙无穷。然非调息工夫，未有能深造化其妙者也。\n倘学者起初，若不系念于两目中间，闭目时不俟心气适和，直观炁窍，则恐因气息喘急而生他患。盖缘身心未忘，气浮息燥，强制之故耳。\n故若只系念于两目，不凝神于缘中，则为升堂未入于室，必至神火不生而气冷，真种难以发现。\n故祖师复恐人用功时，只知意住鼻窍，而不知系念于炁窍，乃以泥水匠人用线之法喻之。盖泥水匠人用线，不过看其物之歪正，以线而定准则，定准之后，方可下手。在物上动作，并非在线上作用也。明矣。以此则知，系念于两目中间，正如匠人用线之义也。祖师反复指示者，恐人不明其义也。夫既晓以下手之法，又患学者工夫间断，故又曰：“百日专功光才真，方为神火。”工夫行之既纯，则百日后，光中一点真阳，自然发现也。学者宜悉心审查焉。]\n回光调息第四 吕祖曰：宗旨只要纯心行去，不求验而验自至。大约初机病痛，昏沉散乱，二种尽之。却此有机窍，无过寄心于息。息者，自心也，自心为息。心一动而即有气，气本心之化也。吾人念至速，霎顷一妄念，即一呼吸应之。故内呼吸与外呼吸，如声响之相随。一日有几万息，即有几万妄念。神明漏尽，如木槁灰死矣。\n然则欲无念乎？不能无念也。欲无息乎？不能无息也。莫若即其病而为药，则心息相依是已。故回光兼之以调息，此法全用耳光。一是目光，一是耳光。目光者，外日月交光也；耳光者，内日月交精也。然精即光之凝定处，同出而异名也。故聪明总一灵光而已。\n修行次第二：新生\n坐时用目垂帘后，定个准则便放下。然竟放下，又恐不能，即存心于听息。息之出入，不可使耳闻，听惟听其无声也。一有声，便粗浮而不入细，即耐心轻轻微微些，愈放愈微，愈微愈静。久之，忽然微者遽断，此则真息现前，而心体可识矣。盖心细则息细，心一则动炁也；息细则心细，炁一则动心也。定心必先之以养炁者，亦以心无处入手，故缘炁为之端倪，所谓纯炁之守也。\n子辈不明动字，动者以线索牵动言，即制字之别名也。即可以奔趋使之动，独不可以纯静使之宁乎？此大圣人视心炁之交，而善立方便，以惠后人也。\n丹书云：“鸡能抱卵心常听。”此要妙诀也。盖鸡之所以能生卵者，以暖气也。暖气止能温其壳，不能入其中，则以心引炁入。其听也，一心注焉。心入则气入，得暖气而生矣。故母鸡虽有时出外，而常作侧耳势，其神之所注未常少间也。神之所注，未尝少间，即暖气亦昼夜无间，而神活矣。神活者，由其心之先死也。人能死心，元神活矣。死心非枯槁之谓，乃专一不分之谓也。\n佛云：“置心一处，无事不办。”心易走，即以炁纯之；炁易粗，即以心细之。如此而焉有不定者乎？\n大约昏沉散乱二病，只要静功，日日无间，自有大休息处。若不静坐时，虽有散乱，亦不自知。既知散乱，即是却散乱之机也。昏沉而不知，与昏沉而知，相去奚啻千里？不知之昏沉，真昏沉也；知之昏沉，非全昏沉也，清明在是矣。散乱者，神驰也。昏沉者，神未清也。散乱易治，而昏沉难医。譬之病焉，有痛有痒者，药之可也，昏沉则麻木不仁之症也。散者可以收之，乱者可以整之，若昏沉，则蠢蠢焉，冥冥焉。散乱尚有方所，至昏沉全是魄用事也。散乱尚有魂在，至昏沉则纯阴为主矣。静坐时欲睡去，便是昏沉。却昏沉，只在调息。息即口鼻出入之息，虽非真息，而真息之出入，亦于此寄焉。\n凡坐须要静心纯炁。心何以静？用在息上。息之出入，惟心自知，不可使耳闻。不闻则细，细则清。闻则气粗，粗则浊。浊则昏沉而欲睡，自然之理也。\n虽然心用在息上，又善要会用，亦是不用之用，只要微微照听可耳。此句有微义。何谓照？即眼光自照，目惟内视而不外视。不外视而惺然者，即内视也，非实有内视。何谓听？即耳光自听，耳惟内听而不外听。不外听而惺然者，即内听也，非实有内听。听者听其无声，视者视其无形。目不外视，耳不外听，则闭而欲内驰。惟内视内听，则既不外走，又不内驰，而中不昏沉矣。此即日月交精交光也。\n昏沉欲睡，即起散步，神清再坐。清晨有暇，坐一炷香为妙。过午人事多扰，易落昏沉。然亦不必限定一炷香，只要诸缘放下，静坐片时，久久便有入头，不落昏沉睡者。\n [此章大义，言回光之要在于调息。盖工夫进一步，道理深一层。学者当回光时，便心息相依，以防昏沉散乱之患。原祖师恐初学之人坐时，才一垂帘，妄念纷纭，心驰难治，故教人须用调息工夫，系住心意，以杜神气外驰。\n 因息从心生，息之不调，皆由心浮。法宜先使一呼一吸微微出入，不使耳闻，心中默识数息，若心忘其息之出入数目，即是心外驰矣，即提住此心。使耳不专听，或是眼不顾鼻梁间，亦是心外驰矣。或是睡觉至也，此即为境入昏沉，即当整理精神。垂帘颐鼻，使口不含住，牙不咬紧，亦是心外驰也，急急含住咬著。此为五官听于心，而神又须依乎气，方是心息相依。如此不过旬余日工夫，则心息自然相忘相翕，不必数而息自调矣。息调，则昏沉散乱之病自稀矣。]\n回光差谬第五 吕祖曰：诸子工夫，渐渐纯熟，然枯木岩前错落多，正要细细开示。此中消息，身到方知，吾今则可以言矣。吾宗与禅宗不同，有一步一步证验，请先言其差别处，然后再言证验。\n宗旨将行之际，预作方便，勿多用心，放教活泼泼地，令气和心适，然后入静。静时正要得机得窍，不可坐在无事甲里，所谓无记空也。万缘放下之中，惺惺自若也，又不可以意兴承当。凡太认真，即易有此。非言不宜认真，但真消息，在若存若亡之间，以有意无意得之可也。惺惺不昧之中，放下自若也。\n又不可堕于蕴界。所谓蕴界者，乃五阴魔用事。如一般入定，而槁木死灰之意多，大地阳春之意少，此则落于阴界。其炁冷，其息沉，且有许多寒衰景象，久之便堕木石。\n又不可随于万缘。如一入静，而无端众绪忽至，欲却之不能，随之反觉顺适，此名主为奴役，久之落于色欲界。[此即祖师所谓枯寂静坐，只知性不知命，未得机窍者之弊矣。]上者生天，下者生狸奴中，若狐仙是也。彼在名山中，亦自受用。风月花果、琪树瑶草，三五百年受用去，多至数千岁，然报尽还生诸趣中。\n此数者，皆差路也。差路既知，然后可求证验。\n[此章大义，系祖师指示学者回光工夫，差谬之宜哓然。前章既示以调息之为要，此章复恐学者回光时误入于歧途，故祖师示人曰：“此中消息，身至方知。”盖调息静极，若不知和合凝集，将神入于炁穴，非堕于顽空，即入于魔境。此即祖师所谓“枯木岩前错落多”也。缘垂帘坐久，或见光华彩色发现，或见菩萨神圣降临，种种幻境，皆非佳乡，实乃魔境。又或回光静极，周身气息未得融和，肾水不能上潮，下元气冷，其息沉浊，此所谓大地阳和气少，乃入空顽之境也。抑或坐久杂念丛生，止之不住，随之反觉顺适，且不可再坐，再坐反足长火，与身无益。即须放下，径行片时，俟气和心适，然后再坐。坐静总要有觉有知。若得丹田气息融和温暖，真阳之机蠢蠢欲动，方为得窍。真窍既得，则不致堕于色欲阴魔之界矣。]\n回光证验第六 吕祖曰：证验亦多，不可以小根小器承当，必思度尽众生。不可以轻心慢心承当，必须请事斯语。\n静中绵绵无间，神情悦豫，如醉如浴，此为遍体阳和，金华乍吐也。既而万籁俱寂，皓月中天，觉大地俱是光明境界，此为心体开明，金华正放也。\n既而遍体充实，不畏风霜，人当之兴味索然者，我遇之精神更旺。黄金起屋，白玉为台，世间腐朽之物，我以真炁呵之立生，红血为乳，七尺肉团，无非金宝，此则金华大凝也。\n第一段，是应《观经》云：“日落大水，行树法象。”日落者，从混沌立基，无极也。上善若水，清而无瑕，此即太极主宰，出震之帝也。震为木，故以行树象焉。七重行树，七窍光明也。西北乾方，移一位为坎。日落大水，乾坎之象。坎为子方，冬至雷在地中，隐隐隆隆，至震而阳方出地上矣，行树之象也。余可类推矣。\n第二段，即肇基于此。大地为冰，琉璃宝地，光明渐渐凝矣。所以有蓬台，而继之有佛也。金性即现，非佛而何？佛者大觉金仙也，此大段证验耳。\n修行次第三：神游\n现在证验，可考有三：一则坐去，神入谷中，闻人说话，如隔里许，一一明了。而声入皆如谷中答响，未尝不闻，我未尝一闻。此为神在谷中，随时可以自验。\n一则静中，目光腾腾，满前皆白，如在云中，开眼觅身，无从觅视，此为虚室生白，内外通明，吉祥止止也。\n一则静中，肉身絪缊，如绵如玉，坐中若留不住，而腾腾上浮，此为神归顶天，久之上升可以立待。[此言系回光静极，使神火凝入炁窍，窍中真炁被火薰蒸，自然上朝乾鼎，此时非丹成阳神上升之谓。]\n此三者，皆现在可验者也。然亦是说不尽的，随人根器，各现殊胜。如《止观》中所云善根发相是也。此事如人饮水，冷暖自知，须自己信得过方真。\n先天一炁，即在现前证验中自讨。一炁若得，丹亦立成，此一粒真黍珠也。一粒复一粒，从微而至著。有时时之先天，一粒是也。有统体之先天，一粒乃至无量是也。一粒有一粒力量，此要自己胆大，为第一义。（本段卫礼贤未翻译）\n[此章乃祖师指示回光工夫之效果。盖功夫行之既勤，效验自至。夫回光如人饮水相似，冷暖自知。然工夫行之勤惰，其中意味应晓。原祖师恐学者工夫造入玄境之时，自己疑惑，不知真伪，因特将其中证验指明，以备学者考察。尤恐学者误于旁门之旨，不知正道有确实之证据。抑或只知静守枯性，而不知有命窍动机之妙用。故再将大道工夫，由浅入深，逐节证验，一一指示。露泄至此，慈悲至矣。然证验虽多，首以静坐中“气息绵绵，无间无断，身体如醉如浴”为验。工夫至此，则遍体之气阳和，因神火入于肾水，二气凝集既久，则窍内水中火发，命机自动，即祖师所谓金华乍吐也。斯时儒家谓之尽性至命。然阴神静极，阳气必动，故曰冬至雷在地中，乃一阳来复之谓也。又或坐久，妄念潜踪，神凝炁穴，则气住神停，即神入谷中之谓也。谷中，即炁窍也。工夫行之至此，则丹田暖气融和，其气由下元渐渐上腾，遍满周身，故曰肉身絪缊也。斯时身心快乐，真种当产，即一粒黍珠发现之时也。然若不由调息工夫入手，何能到此佳境。唯其要，总在于垂帘内顾时，务须放下身心，使身心两忘。意不外驰，真炁自住，炁住则神在。盖神在于炁穴，则气畅身舒，真神自产，长生自易也。炁窍在心下三寸六分之下。]（本段卫礼贤未翻译）\n回光活法第七 吕祖曰：回光循循然行去，不要废弃正业。古人云：“事来要应过，物来要识破。”子以正念治事，即光不为物转，光即自回。此时时无相之回光也，尚可行之，而况有真正著相回光乎。\n日用间，能刻刻随事返照，不着一毫人我相，便是随地回光。此第一妙用。\n清晨能遣尽诸缘，静坐一二时最妙。凡应事接物，只用返照法，便无一刻间断。如此行之，三月两月，天上诸真，必来印证矣。\n[前章言工夫既已造入佳乡，此章正应使学者工夫日渐精进，以期丹药早得。而祖师此时反云“不要废弃正业”，何哉？读者至此，必疑祖师不欲学者金丹早得乎？识者曰：非也。盖祖师恐学者俗愿未了，故作是语也。然工夫即已造入佳境，则心如水镜相似。物来则现，物去则神气自相翕敛，不为外物所牵。即祖师所谓“不着一毫人我相”矣。学者若能使真意常得住于炁穴，则不回光而光自回矣。光回则药物自产，无妨兼顾人事。非若初坐之时，神气散乱，若不扫除人事，寻觅静处，专攻锻炼，以避俗务之扰，必至朝勤夕惰，何时方能得其玄奥乎？故曰：初用工之时，宜拋弃家务，倘若不能，亦须托人照理，以使专意勤修。若工夫造到玄微，则不妨再行兼理正务，以了俗愿。是谓回光活法。昔紫阳真人有言曰：“修行混俗且和光，圆即圆兮方即方，显微逆从人莫测，教他怎能见行藏。”盖回光活法，即和光混俗之义也。]\n逍遥诀第八 吕祖曰：\n 玉清留下逍遥诀，四字凝神入炁穴。\n六月俄看白雪飞，三更又见日轮赫。\n水中吹起藉巽风，天上游归食坤德。\n更有一句玄中玄，无何有乡是真宅。\n 律诗一首，玄奥已尽。大道之要，不外“无为而为”四字。惟无为，故不滞方所形象。惟无为而为，故不堕顽空死虚。作用不外一中，而枢机全在二目。二目者，斗柄也，斡旋造化，转运阴阳，其大药则始终一水中金（即水乡铅）而已。前言回光，乃指点初机，从外以制内，即辅以得主。此为中下之士，修下二关，以透上一关者也。今头绪渐明，机括渐熟，天不爱道，直泄无上宗旨，诸子秘之秘之，勉之勉之。\n修行次第四：化身\n夫回光，其总名耳。工夫进一层，则光华盛一番，回法更妙一番。前者由外制内，今则居中御外。前者即辅相主，今则奉主宣猷，面目一大颠倒矣。法子欲入静，先调摄身心，自在安和，放下万缘，一丝不挂，天心正位乎中。然后两目垂帘，如奉圣旨，以召大臣，孰敢不遵。次以二目内照坎宫，光华所到，真阳即出以应之。离外阳而内阴，乾体也。一阴入内而为主，随物生心，顺出流转。今回光内照，不随物生，阴气即住。而光华注照，则纯阳也。同类必亲，故坎阳上腾。非坎阳也，仍是乾阳应乾阳耳。二物一遇，便纽结不散，絪缊活动，倏来倏去，倏浮倏沉，自己元宫中，恍若太虚无量，遍身轻妙欲腾，所谓云满千山也。次则来往无踪，浮沉无辨，脉住炁停，此则真交媾矣，所谓月涵万水也。俟其冥冥中，忽然天心一动，此则一阳来复，活子时也。[此即慧命发现之时，斯时不令其顺出而逆之，是谓添油接命。成佛作祖在此下手。]\n然而此中消息要细说。[非师传口诀难以了悟。]凡人一视一听，耳目逐物而动，物去则已，此之动静，全是民庶，而天君反随之役，是当与鬼居矣。\n今则一动一静，皆与人居，天君乃真人也。彼动即与之俱动，动则天根；静则与之俱静，静则月窟。静动无端，亦与之为静动无端；休息上下，亦与之为休息上下，所谓天根月窟闲来往也。天心镇静，动违其时，则失之嫩；天心已动，而后动以应之，则失之老。天心一动，即以真意上升乾宫，而神光视顶，为导引焉，此动而应时者也。天心既升乾顶，游扬自得，忽而欲寂，急以真意引入黄庭，而目光视中黄神室焉。[学者宜参看后卷《续命方》转六候图，则可以了悟矣。图中所谓子：吸进阳火，逆升乾鼎，午呼退阴符，顺降丹田，丹田即黄庭也。盖此即佛祖所谓法轮常转，仙家非人不传炼精返气之秘法也，悟此则可以造成不死之躯矣。]\n既而欲寂者，一念不生矣。视内者，忽忘其视矣。尔时身心，便当一场大放，万缘泯迹，即我之神室炉鼎，亦不知在何所，欲觅己身，了不可得，此为天入地中，众妙归根之时也。即此便是凝神入炁穴。\n夫一回光也，始而散者欲敛，六用不行，此为涵养本源，添油接命也。既而敛者，自然优游，不费纤毫之力，此为安神祖窍，翕聚先天也。\n既而影响俱灭，寂然大定，此为蛰藏炁穴，众妙归根也。一节中具有三节，一节中具有九节，具是后日发挥。今以一节中具三节言之。当其涵养而初静也，翕聚亦为涵养，蛰藏亦为涵养，至后而涵养皆蛰藏矣。中一层可类推。不易处而处分矣，此为无形之窍，千处万处一处也。不易时而时分焉，此为无候之时，元会运世一刻也。\n凡心非静极，则不能动，动则妄动，非本体之动也。故曰感于物而动，性之欲也。若不感于物而动，即天之动也。是知以物而动，性之欲也。若不以物而自动，即天之动也。不以天之动对天之性，句落下说个欲字。欲在有物也，此为出位之思，动而有动矣。一念不起，则正念乃生，此为真意。寂然大定中，而天机忽动，非无意之动乎？无为而为，即此意也。\n诗首二句，全括金华作用。次二句是日月互体意。六月即离火也，白雪飞即离中真阴将返乎坤也。三更即坎水也，日轮即坎中一阳将赫然而返乎乾也。取坎填离，即在其中。\n次二句说斗柄作用，升降全机。水中非坎乎？目为巽风，目光照入坎宫，摄召太阳之精是也。天上即乾宫，游归食坤德，即神入炁中，天入地中，养火也。\n末二句是指出诀中之诀。诀中之诀，始终离不得，所谓洗心涤虑为沐浴也。圣学以知止始，以止至善终。始乎无极，归乎无极。\n佛以无住而生心，为一大藏教旨。吾道以“致虚”二字，完性命全功。总之三教不过一句，为出死入生之神丹。神丹为何？曰一切处无心而已。吾道最秘者沐浴，如此一部全功，不过“心空”二字足以了之。今一言指破，省却数十年参访矣。\n子辈不明一节中具三节，我以佛家“空、假、中”三观为喻。三观先空，看一切物皆空；次假，虽知其空，然不毁万物，仍于空中建立一切事；既不毁万物，而又不着万物，此为中观。当其修空观时，亦知万物不可毁，而又不着，此兼三观也。然毕竟以看得空为得力，故修空观，则空固空，假亦空，中亦空。修假观，是用上得力居多，则假固假，空亦假，中亦假。中道时亦作空想，然不名为空而名为中亦；亦作假观，然不名为假而名为中矣；至于中则不必言矣。\n吾虽有时单言离，有时兼说坎，究竟不曾移动一句。开口提云：枢机全在二目。所谓枢机者，用也。用即斡旋造化，非言造化止此也。六根七窍，悉是光明藏，岂取二目，而他概不问乎？用坎阳，仍用离光照摄，即此便明。朱子[云阳，讳元育，北宋法派]尝云：“瞎子不好修道，聋子不妨。”与吾言暗合，特表其主辅轻重耳。日月原是一物，其日中之暗处，是真月之精，月窟不在月而在日，所谓月之窟也，不然自言月足矣。月中之白处，是真日之光，日光反在月中，所谓天之根也，不然自言天足矣。一日一月，分开止是半个，合来方成一个全体。如一夫一妇，独居不成室家，有夫有妇，方算得一家完全。然而物难喻道，夫妇分开，不失为两人，日月分开，不成全体矣。知此则耳目犹是也。吾谓瞎子已无耳，聋子已无目，如此看来，说甚一物，说甚两目，说甚六根，六根一根也。说甚七窍，七窍一窍也。吾言只透露其相通处，所以不见有两。子辈专执其隔处，所以随处换却眼睛。（本段卫礼贤未翻译）\n[此章首云：“玉清留下逍遥诀，四字凝神入炁穴。六月俄看白雪飞，三更又见日轮赫。水中吹起藉巽风，天上游归食坤德。更有一句玄中玄，无何有乡是真宅。”盖道之玄妙，由无生有。因神与气凝集既久，则虚无之中生出一点真火，斯时神愈静，而火愈旺。火旺之景，则如六月炎暑之象。以旺火而煎坎水，水汽热极则沸点上腾，如雪飞相似，即“六月俄看白雪飞”之义也。然水因被火熏蒸，则真炁发动，但阴静则阳动，正如夜半之景，故仙家谓之活子时。斯时以意摄气，使之逆升顺降，如日轮升转相似，故曰：“三更又见日轮赫。”惟运转之法，又须假呼吸吹动命门之火，方得将真炁摄归原处，故诗中谓之“水中吹起藉巽风。”因先天一炁既得后天呼吸吹动，动由尾闾逆上乾顶，径乾宫，下重楼，顺行腹内而温养，故曰“天上游归食坤德”矣。真炁既归于虚无之所，久之气体充足，身心快乐。然若非由法轮运转之功，何能到得逍遥境域也。盖其要总由于凝神返照，神火静极，催动虚危穴内水中火发之故，即祖师所谓“更有一句玄中玄，无何有乡是真宅”耶。盖篇中此义，因学者功夫至此已造入玄奥之境，第恐不知煅炼之法，而金丹难以成就，故祖师将仙佛不传之秘点揭破。原学者凝神住于炁穴之时，静极则沓冥之中，由无生有，即太乙金华发现矣。斯时则有识光、性光之分，故曰：感于物而动，以之顺出生人，谓之识光。学者当真炁充足之时，若不令其顺出而逆之，则谓之性光。须假河车轮转之法，轮转不已，则真炁滴滴归根，而车住轮停，身清气爽矣。然轮转一次，则谓之一周天，即邱祖所谓之小周天也。倘不俟气足而采之，则时尚嫩而药物不结；若气充而不采，则失之老，而金丹难成。不老不嫩，用意摄取，斯其时矣。然斯时佛祖谓之色即是空，即炼精化气之义也。学者若不明此理，以之顺出，则气化为精，是谓空即是色矣。但凡夫以形骸交合，先乐而后苦，精泄则体倦而神惫，非若仙佛以神气交合，先清而后爽，精化则体畅而身舒矣。世传彭祖寿活八百八，系御女以养生，斯言误矣。不知实乃用神气锻炼之法也。因丹书之比喻，喻离火为姹女，以坎水喻婴儿，故疑彭祖用男女采补之法，以讹传讹，误却后生矣。\n然仙家取坎填离之术，非真意不能调和，因真意属土，土色黄，故丹书喻为黄芽。因坎离交，则金华现，金色白，故以白雪为喻。乃世人不明丹家隐语，误以黄白为金石之术，岂不谬哉？\n古德云：“从来此宝家家有，只是愚人识不全。”审此则知古人实系采取自身之精气而得长生，非由吞服药物而能延年也。奈何世人舍本而求末哉。丹经又曰：“正人行邪道，邪道悉归正。”正即炼精化气之义也。“邪人行正道，正道悉归邪”，此即男女交合，生男育女之谓也。盖愚夫以人身至宝，恣欲放荡，不知保守，精气耗尽则身体危亡。圣贤养生之法，并无别方，不过竭欲保精，积精累气，气足则造成乾健之躯矣。其与凡夫不同者，因有顺逆之用耳。\n唯此篇要义，祖师反复引证，逐节指示，不过欲使学者晓以添油接命之法。然其要总在于二目，故始终言“枢机全在二目，夫二目者，斗柄也”，盖缘天以斗柄为中心，人以真意为主宰，故金丹之成就，全仗真意调和。是以下章有百日立基之说。然仍宜视学者功夫勤惰、体质强弱为标准。若工勤体壮，由得诀后河车运转之日起，意气调和得法，百日内即可成丹。倘体弱工惰，虽百日以外，大药恐难成就。然丹成则神气清明，心空性现，变识光为性光。性光常存，则坎离自交，坎离交则圣胎结。圣胎结，非大周天之功效而何，故后篇大义，到周天法则为止。\n此书论养生之术，由谛观鼻端为入门下手之法，至此为转手之法，其了手与撒手之法，尽载于后卷《续命方》内。\n且是篇注解极详，勿庸仆赘述矣。惟愿学者互相参究，不但可以了悟至道之精微，而且长生之目的可达矣。仆虽得师传，然未餐道味。兹谬加注解，第恐有豕亥之讹，尚希个中君子善为匡正。俾人人一见此书，即晓其长生之法，方不负祖师度尽众生之婆心矣。湛然慧真子谨志。]（最后一小段卫礼贤未翻译）\n卫礼贤只翻译了前八章，且有个别段落没有译出来，后面五章卫礼贤觉得价值没有那么大而未译出。\n百日立基第九 吕祖曰：《心印经》云，“回风混合，百日功灵”。总之立基百日，方有真光。如子辈尚是目光，非神火也，非性光也，非慧智炬烛也。回之百日，则精气自足，真阳自生，水中自有真火。以此持行，自然交媾，自然结胎。吾方在不识不知之天，而婴儿自成矣。若略作意见，便是外道。\n百日立基，非百日也。一日立基，非一日也。一息立基，非呼吸之谓也。息者自心也，自心为息。元神也，元炁也，元精也。升降离合，悉从心起。有无虚实，咸在念中。一息一生持，何止百日，然百日亦一息也。百日只在得力，昼间得力，夜中受用。夜中得力，昼间受用。\n百日立基，玉旨耳。上真言语，无不与人身应。真师言语，无不与学人应。此是玄中之玄，不可解者也。见性乃知，所以学人必求真师授记，任性发出，一一皆验。\n性光识光第十 吕祖曰：回光之法，原通行、止、坐、卧，只要自得机窍。吾前开示云，虚室生白。光非白耶？\n但有一说，初未见光时，此为效验。若见为光，而有意著之，即落意识，非性光也。子不管他有光无光，只要无念生念。何谓无念？千休千处得。何谓生念？一念一生持。此念乃正念，与平日念不同。今心为念，念者，现在心也。此心即光即药。凡人视物，任眼一照去，不及分别，此为性光。如镜之无心而照也，如水之无心而鉴也。少顷即为识光，以其分别也。镜有影已无镜矣，水有象已非水矣。光有识，尚何光哉？\n子辈初则性光，转念则识，识起而光杳不可觅。非无光也，光已为识矣。黄帝曰：“声动不生声而生响。”即此义也。《楞严推勘入门》曰：“不在尘，不在识，惟还根。”此则何意？尘是外物，所谓器界也，与吾了不相涉。逐之则认物为己，物必有还，通还户牖，明还日月。借他为自，终非吾有。至于不汝还者，非汝而谁？明还日月，见日月之明无还也。天有无日月之时，人无有无见日月之性。若然，则分别日月者，还可与为吾有耶？不知因明暗而分别者，当明暗两忘之时，分别何在？故亦有还，此为内尘也。\n惟见性无还，见性之时，见非是见，则见性亦还矣。还者还其识念流转之见性，即阿难使汝流转心目为咎也。初八还辨见时，上七者，皆明其一一有还。姑留见性，以为阿难拄杖。究竟见性既带八识，非真不还也。最后并此一破，则方为真见性，真不还矣。\n子辈回光，正回其最初不还之光，故一毫识念用不著。使汝流转者，惟此六根。使汝成菩提者，亦惟此六根。而尘与识皆不用。非用根也，用其根中之性耳。今不堕识回光，则用根中之元性。落识而回光，则用根中之识性。毫厘之辨，乃在此也。用心即为识光，放下乃为性光。毫厘千里，不可不辨。\n识不断，则神不生。心不空，则丹不结。心净则丹，心空即药。不著一物，是名心净。不留一物，是名心空。空见为空，空犹未空。空忘其空，斯名真空。\n坎离交媾第十一 吕祖曰：凡漏泄精神，动而交物者，皆离也。凡收转神识，静而中涵者，皆坎也。七窍之外走者为离，七窍之内返者为坎。\n一阴主于逐色随声，一阳主于返闻收见。坎离即阴阳，阴阳即性命，性命即身心，身心即神气。一自敛息，精神不为境缘流转，即是真交，而沉默趺坐时，又无论矣。\n周天第十二 吕祖曰：周天非以气作主，以心到为妙诀。若毕竟如何周天，是助长也。无心而守，无意而行。仰观乎天，三百六十五度，刻刻变迁，而斗枢终古不动。吾心亦犹是也，心即璇玑，气即众星。吾身之气，四肢百骸，原是贯通。不要十分着力，于此锻炼识神，断除妄见，然后药生。药非有形之物，此性光也。而即先天之真气，然必于大定后方见，并无采法，言采者大谬矣。[不过假呼吸为采补之名耳。]见之既久，心地光明，自然心空漏尽，解脱尘海。若今日龙虎，明日水火，终成妄想。吾昔受火龙真人口诀如是，不知丹书所说，更何如也。\n一日有一周天，一刻有一周天。坎离交处，便是一周。我之交，即天之回旋也，未能当下休歇，所以有交之时，即有不交之时。[凡人自有生以来，被嗜欲所缠，逐日心火上炎，肾水下耗，昼则若不静养，神气难以交合，非至夜间睡着，阴阳始得交泰。然神气交合已极，则一阳复生，此自然之活子时矣。斯时假呼吸运转，使神气归根，则谓之小周天矣。否则若用回光之法使神凝气窍，久之真炁自生，则谓之金华乍吐。依前法煅炼，非静功之小周天而何。]然天之回旋，未尝少息，果能阴阳交泰，大地阳和，我之中宫正位，万物一时畅遂，即丹经沐浴法也，非大周天而何？此中火候，实实有大小不同，究竟无大小可别。到得功夫自然，不知坎离为何物，天地为何等，孰为交，孰为一周、两周，何处觅大小之别耶？\n总之一身旋运，虽见得极大亦小。若一回旋，天地万物，悉与之回旋。即在方寸处，亦为极大。金丹火候，要归自然。不自然，天地自还天地，万物各归万物。欲强之使合，终不能合。即如天时亢旱，阴阳不和。乾坤未尝一日不周，然终见得有多少不自然处。我能转动阴阳，调摄自然。一时云蒸雨降，草木酣适，山河流畅。纵有乖戾，亦觉顿释，此即大周天也。\n问活子时甚妙，必认定正子时，似着相。不着相，不指明正子时，从何识活子时？既识得活子时，确然又有正子时。是一是二，非正非活，总要人看得真。一真则无不正，无不活矣。见得不真，何者为正，何者为活耶？即如活子时，是时时见得的。毕竟到正子时，志气清明，活子时愈觉发现。人未识得活的，且只向正的时候验取，则正者现前，活者无不神妙矣。\n劝世歌第十三 吕祖曰：吾因度世丹中热，不惜婆心并饶舌。世尊亦为大因缘，直指生死真可惜。老君也患有吾身，传示谷神人不识。吾今略说寻真路，黄中通理载大易。正位居体是玄关，子午中间堪定息。光回祖窍万神安，药产川源一气出。透幕变化有金光，一轮红日常赫赫。世人错认坎离精，搬运心肾成间隔。如何人道合天心，天若符兮道自合。放下万缘毫不起，此是先天真无极。太虚穆穆朕兆捐，性命关头忘意识。意识忘后见本真，水清珠现玄难测。无始烦障一旦空，玉京降下九龙册。步霄汉兮登天关，掌雷霆兮驱霹雳。凝神定息是初机，退藏密地为常寂。\n吾昔度张珍奴二词，皆有大道，子后午前非时也，坎离耳。定息者，息息归根中黄也。坐者，心不动也。夹脊者，非背上轮子，乃直透玉京大路也。双关者，此处有难言者。地雷震动山头雨者，真气生也。黄芽出土者，药生也。小小二段，已尽修行大路，明此可不惑人言。\n昔夫子与颜子登泰山顶，望吴门白马。颜子见为疋练，太用眼力，神光走落，故致早死，回光可不勉哉。\n回光在纯心行去，只将真息凝照于中宫，久之自能通灵达变也。总是心静炁定为基，心忘炁凝为效，炁息心空为丹成，心炁浑一为温养，明心见性为了道。子辈各宜勉力行去，错过光阴可惜也。一日不行，一日即鬼也。一息行此，一息真仙也。勉之勉之。\n","description":"","id":33,"section":"道","tags":["金花的秘密","太乙金华宗旨","吕洞宾","纯阳真人","命功"],"title":"金花的秘密","uri":"https://siteofen.github.io/zh/%E9%81%93/%E9%87%91%E8%8A%B1%E7%9A%84%E7%A7%98%E5%AF%86/"},{"content":"玉清金笥青华秘文金宝内炼丹诀 紫阳真人张伯端撰\n远师真人王邦叔授\n东和希古渔人刘元一受\n序  远师真人王邦叔，不知何许人也。时年十九，侍紫阳真人为弟子。见九年，不知大道之自然，亦不请问。\n一日侍师至罗浮观，先生曰：“子之从我，不为不久。于金丹之诀，略不顾及，然而从我何为？”\n邦叔再拜，曰；“非不顾世，自揣玄微，必无此分。”\n先生曰：“善！自太极既分之后，一点灵光，人人有之。贤者不加多，愚者不减少。似子所言，是蔽其明也。吁！可哀也哉！”\n邦叔不觉涕泗交颐，顿首百拜，悲不能起。先生曰：“子去静室中，思吾此语，有所觉则急来。”\n邦叔拜辞，逐去幽房静室中静思。\n至夜，紫阳先生再诣其室坐处，叩寝门。邦叔闻之，移而出迎。先生微笑曰：“吾一寻汝，便见头目。尔两日寻他，不得其有然。”遂灭所执之烛炀而退。\n邦叔大窘，坐五鼓，大悟，通体汗流。待旦以颂呈先生：“月照长江风浪息，鱼龙遁迹水太平。个中谁唱真仙子，声满座空万籁清。”\n先生览之，问曰：“谁唱谁听？”\n都叔遂答以诗曰：“莫问谁，莫问谁。一声高了一声低。阿谁唱，阿谁听。横竖大千说不尽。先生有意度迷徒，急撞灵台安宝镜。镜明澄静万缘空，百万丝条处处通。斗转星移人睡定，觉来红日正当中。”\n先生逐出金丹图传与邦叔，遂止罗浮，后十三年坐化。\n又十年，眉山大伪和尚沈志静遇封山，自称王邦叔，今居蓬莱望海楼也。\n   Note  凡头圆顶天，足方履地，九窍齐备，人人可学。   表奏 不避雷钺之诛，辄伸卑渎念。\n臣处世多虑，无有所为，为必颠踬。年迈三旬，独于大道有缘焉。回思穹苍，昔日使我无成者，正祜今日之有成也。感恩至重，铭心戴德，今者切见。嘉尔下民，孰无道器？奔劳尘境，戕伐一元。愈降愈下，弃人就物。就物思人，则不可得而返之矣。物不能修，终乎异类。哀哉！\n臣之身自弗能度，反怜及此，固无异泥中蛙，而哂篱上鸡也。唯某昨传受青华真人《玉清金笥长生度世金宝内炼丹诀》，简而易行，详而不杂。身裹分阴阳之主，壶中立四象之枢。三中常守以为机，一定不离而作用。用中无用，静裹常存。哲人秀士，一览无遗，造化在掌中矣。\n今欲斋沐精思，著为图论。毫发无隐，直泄至真之奥首。择其可传者而传之，得接续心灯，流传万世，顾美事也。然始传之际，誓语至严。蒙师至嘱，轻泄犯刑。数欲作而踟蹰，勿记其几矣。\n伏惟太上好生，度人为重。是用俯伏尘埃，冥心上界。欲望天慈鉴臣之意，若不允而立彰玄遣。如或谅容，俾臣安静，庶几敢践斯言，复陈天陛：臣无任诚惶诚恐，顿首百拜，怀恩之至。\n臣迩者表奏天廷，欲将青华真人《玉清金笥长生度世金宝内炼丹决》秘旨画图立论，传诸缘士。俯伏茅庐，恭伺天罚，逾三旬焉。今不至，始敢斋沐焚香，精思著述。三日而成，秘诸法笥，以待贤者。谨录上奏，伏望天慈俯垂赦宥，伏冀人人依此炼成金宝，超出尘埃。世世相传，无有泄慢。臣无任诚惶诚恐，顿首百拜以闻。\n金丹图论序  吾自识金丹秘诀之后，累获罪于天而不自悛。又为玄书，并《悟真篇》等行于世，自心为至矣。\n忽有客至访，余怪其状貌非凡，静肃待之。\n或问曰：“子于金丹之道，训人亦至矣。但首尾未明，机关尚隐，后学何以为识？”\n“余自此亦不得已矣！天机至重，玄律至严。子固美言，某敢不奉。”\n曰：“子但著为一书，尽底泄露，苟有谴焉，某当其责。”\n余再拜敬服，遂失所在。余思此语，故著是书。\n天机泄则泄矣！传之者，当以至宝拜受，以有玄律焉。\n泄慢堕地狱，祸及七祖翁。\n   Note  依此序言，此青华秘文较《悟真篇》讲得明白   心为君论  心者，神之舍也。心者众妙之理，而宰万物。\n性在乎是，命在乎是。若夫学道之士，先须了得这一个字，其馀皆后段事矣。故为之传。\n张子野人，身披百衲。自成都归于故山，筑室于山青水绿之中。万物罄然，而怡怡然若有所得。\n客传于市曰：“遭贬张平叔，归于山矣。”\n从游之士，丛然而至。立于庭，且泣且拜曰：“先生固无恙乎？且夫奔涉山川，逾越险阻者，于兹十年。面貌不少衰、形不少疲者，其有术乎？”\n张子曰：“吁！吾与汝言。人之所以憔悴枯槁者，谁使之然？心也。百事集之，一念末已，一念续之。尽日之中，全无顷暇。宵之寐也，则亦若无心焉，但神不存矣。吾本无他术焉，为能定心。故夫神鬼之所以测度者，吾心之有念耳，心无念，则神之灵不可得而知也。岂神不知吾心，吾亦自不知其为心，乃定之根本也。”\n弟子曰：“然则金丹之士，其静心乎？勿静心乎？”\n曰：“静之一字，能静，则金丹可坐而致也，但难耳！”\n曰：“夫子之言，其误后学多矣！”\n张子矍然而请其旨。\n曰：“夫子与人言金丹之道，常使人心中生意。心意为造化之主，心其能静乎？”\n曰：“子见偏耳，非吾言之所误也。君寻其平日用心，为何而动？寂然不动，感而逐通，乃吾心之用也。奔役天涯，了无居止，子之用心也。\n“夫斗极之北辰，固未始动。其所以为动者，拱之星耳。然拱辰之星，固不能动者，斗极为之。枢而运之。\n“尔性其不动之中，而有所谓动者，丹士之用心也。唯其动之中，而存不动者，仁者之用心也。于不动之中，终于不动者，土木之类也。\n“心居于中，而两目属之、两肾属之、三窍属之，皆未可尽其妙用。\n其所以为妙用者，但神服其令，气服其窍，精从其召。\n神服其令者，心勿驰于外，则神反藏于内。\n气服其窍者，心和则气和，气和则形和，形和则天地之和应矣。故盛喜怒而气逆者，喜怒生乎心也。\n精从其召者，如男女媾形而精荡，亦心使之然也。心清即念清，念清则精止。\n吁！心惟静则不外驰，心惟静则和，心惟静则清。一言以蔽之曰静，精、气、神始得而用矣。\n“精、气、神之所以为用者，心静极则生动也。\n非平昔之所谓动也，用精、气、神于内之动也。精固精，气固气，神亦可谓性之基也。\n“性则性，而基言之，何也？盖心静则神全，神全则性现。又一言以蔽之，曰静。\n“其所以为静者，盖亦有理。\n顺水行舟，滔滔腾拔。欲往海岛，不曰劳形。一旦回家，思乡安静。急驾归帆，求风逆返。还家固静之道，但久违而始复，久失而始寻，一旦欲静其可得乎？\n当思归静之由，然后能静。此悟昨非，当求今是。非固常为，是在何处？”\n诗曰：自下金梯堕碧崖，回思阆苑几花开。向来大道今何在？野草不除荆棘堆。\n口诀：但于—念妄生之际，思平日心不得静者，此为便耳。急舍之，久久纯熟，则自静矣。\n夫妄念莫大于喜怒，怒里回思，则不怒；喜中知抑，则不喜。\n种种皆然，久而自静，岂独坐时？\n然平日提百万强兵，但事至则理，退则休，亦可为静之本。\n以此静心应接事物，谁云误事？实自灵耳。\n故曰，以事炼心情无他。镜能察形，不差毫发，形去而镜自镜。盖事至而应之，事去而心自心也。\n口诀中口诀：心不留事。一静可期。此便是觅静底路．\n又诗曰：得路欲归休问远，看看信步莫烦心。云收将放金乌见，一点灵光眼内明。\n心之所以不能静者，不可纯谓之心。盖神亦役心，心亦役神。二者交相役，而欲念生焉。心求静，必先制眼。眼者，神游之宅也。神游于眼，而役于心。故抑之于眼，而使之归于心，则心静而神亦静矣。\n目不乱视，神返于心。神返于心，乃静之本。\n   Note  心地法门。心为君火，此火不可用不可发。\n口诀为但于—念妄生之际，思平日心不得静者，此为便耳。急舍之，久久纯熟，则自静矣。盖不得静者，事也，必有遁去的一。参透之而得慧解，则历事愈多而心愈静。\n另每日默诵《洞玄灵宝定观经》亦是一法。\n  神为主论  心为君者，喻乎人君之在位。\n一人有庆，兆民赖之。秦皇、汉武为之，则四海疮痍。尧、舜、禹、汤为之，则天下安逸，民歌太平者。何也？圣人以无为而治天下，则天下安肃。庸人以有为而治天下，则天下扰乱。\n盖心者君之位也，以无为临之，则其所以动者，元神之性耳。\n以有为临之，则其所以动者，欲念之性耳。\n有为者，日用之心；无为者，金丹之用心也。\n以有为及乎无为，然后以无为而利正事，金丹之入门也。\n夫神者，有元神焉，有欲神焉。\n元神者，乃先天以来一点灵光也。欲神者，气禀之性也。\n元神者，乃先天之性也。形而后有气质之性，善返之，则天地之性存焉。\n自为气质之性所蔽之后，如云掩月。\n气质之性虽定，先天之性则无有。\n然元性微而质性彰，如君臣之不明，而小人用事以蠹国也。\n且父母媾形，而气质具于我矣。\n将生之际，而元性始入。父母以情而育我体，故气质之性每逾物而生情焉。\n今则徐徐划除。主于气质尽，而本元始见。\n本元见，而后可以用事。无他，百姓日用，乃气质之性胜本元之性。善返之，则本元之性胜气质之性。\n以气质之性而用之，则气亦后天之气也，以本元性而用之，则气乃先天之气也。\n气质之性本微，自生以来，日长日盛。则日用常行，无非气质。一旦返之矣，自今以往，先天之气本微，屋勿忘勿助长，则日长日盛至乎纯熟。\n日用常行无非本体矣。\n此得先天制后天，而为之用也。 馀见神室图论\n   Note  欲神又称识神，有为有作，盖修炼在于以有为及乎无为，从而元神主事。\n元神主事，有黄易先生未竟小说《日月当空》有所描写。\n  气为用说  先天气，后天气，得之者，如痴如醉，忘寝失寐。\n吁！元神见，则元气生。盖自太极既分，禀得这一点灵光，乃元性也。元性是何物为之？亦气灵凝而灵耳。故元性复而元气生，相感之理也。\n元气之生，周流乎身，而独于肾府采而用之者，何也？\n夫肾府路径，直达气穴黄庭者，一也。肾为精府，精至，直引精华而用之，二也。周流于他处则难觅，至精府而可识，三也。心气透肾，意下则直至，采之者易为力，四也。此四者，故采真阳于肾府。\n   Note  炼气始于肾   精从气说  神有元神，气有元气，精得无元精乎？\n盖精依气生。精实肾宫，而气融之，故随气而升阳为铅者，此也。\n精实而元气不生，元阳不见，何益于我哉？\n元神见而元气生，元气生则元精产。\n   Note  心印经云神依形生，精依气盈，不凋不残，松柏青青   意为媒说  意者岂特为媒而已？金丹之道，自始至终，作用不可离也。\n意生于心。然心勿驰于意，则可；心驰于意，末矣。\n   Note  西游记有意马，又有沙和尚为黄婆真意   坎离说  坎者，肾宫也。离者，心田也。\n坎静属水，乃☵也。动属火，乃⚊也。离动为火，乃☲也。静属水，乃⚋也。\n交会之际，心田静而肾府动，得非真阳在下而真阴在上乎？\n况意生乎心，而直下肾府乎？\n阳生于肾，而直升于黄庭乎？\n故曰，坎离颠倒。若不颠倒而顺行，则心火而不静，大地火坑之意明矣。 馀见交会图\n   Note  《太上九要心印妙经》 言到君火不可用，而臣火、民火可用。故要在静心动肾，水心火肾   下手功夫  持心论于前，然后参下手功夫于后。\n益心始欲静，而欲念未息。欲念者，气之性所为也。此性役真性，常切于目，耳次之。\n修丹之士，心既无事，则彼固无由而役之矣。其所以役神者，以外物诱之耳。\n静坐之际，先行闭息之道。闭息者，夫人之一息，一息未际，而一息续之。今则一息既生，而抑后息。后息受抑，故续之缓缓焉，久而息定。抑息千万不可动心，动心则逐于息，息未止而心已动矣。\n言未既，有笑于旁者曰：“迂哉！此子教人无法。抑息而又不动心，得非以千钧之物，责负于人，使之不用力，可乎？”\n曰：“子且听。吾虽闭息，而又存心，则心不动，而息亦息矣。”\n又：“此固闭息之道，安保欲念不生乎？”\n曰：“至于生，则末矣。念之生也，感物而动耳。定中觉目有所睹，则神役于目矣，急收而返于内。耳有所听，神役于耳矣，急收而内听。其他皆然。”\n问者曰：“闻一如二，吾并知此理矣。吾虽收神，而又存心，则神收而心本静矣。”\n曰：“存心者，养性也。性之始见，不存则无所养。无所养，则终乎不见矣。存心实自收心始，所谓收神者，盖收心之馀用耳。行之至久，见如不见，闻如不闻，形心相忘，合乎至道，则元性彰露而元气生矣。”\n   Note  念之生也，感物而动耳，有感则收。灵宝定观经云若觉一念起，须除灭，务令安静   精神论  神者，元性也。余前所说神为主论，盖亦尽之矣。\n今念夫修丹者凝神之法。凝神之法，不在乎前，不在乎速，故又为之论。而后画神室图，并论于后。\n凝者，以神凝于精气之内。\n精气本相依，而神亦恋之。今独重于神。何也？\n神者，精气之主。丹士交会采取，至于行火，无非以神而用气精。\n苟先以神凝于气之中，则气未可安，神亦未肯恋气，而反害药物矣。\n且神，元性也。性方寻见，尚未定，摇摇飏飏，进退存亡。\n而子使凝之，性岂能自凝？其所以凝之者，亦质之性而凝之也。初云质而寻本性，是可以质性而逐本性，可乎哉！\n今为学者，盖为凝神所误，何也？盖神仙有下手先凝神之说，故妄引以盲众。\n岂知其所谓凝神者，盖息念而返神于心之道。\n神归于心，则性之全体见。\n全体见而用之，无非神用。\n念念不离金丹，故丹成而神自归之，何凝之有？\n故曰，凝神者，神融于精气也。\n精、气、神合而为一，而阳神产矣。\n则此际此身，乃始为无用之物也。谁曰不然？\n吾闻于度师，度师闻于远师，远师闻于天。\n   Note  凝神病有意为之，头痛心悸。\n心火不可发，不可用。故虚心实腹，上虚下实，上凉下温\n采水蒸气凝结成水滴之象，自然而然\n  幻丹说  丹有幻丹者，盖学道之士不知正理而妄为，采取交会，故成幻丹。\n幻丹者，未静心田，遽采一阳。故斯时也，一阳实非真阳也。乃呼吸之气也。精亦非元精，乃淫泆之精也。神亦非元神，乃情欲之念也。夫人方学道，更欲为仙，得非欲念乎？以欲念而交会阳生，此幻丹之所以有也。\n精在肾府，而若采之升至于脐上，又无安顷处，故逐气而息于气穴之右。\n脐生于肾之缕，与气交结而止。即自曰丹。\n既自曰丹矣，而精神而用着，便是后天底物。先天之物，果安在哉？\n谓之黄庭、内炉、外炉、泥丸等窍，皆先天立之后始见。\n当此时在何处？实未之有也。\n傍风捉影，入海寻蟾，守株待兔，缘木求鱼，一旦败露，精荡然而去，先天又无所主。\n呜呼！非长生之丹，乃促命之法也。\n又有采气而上遇心血，气血凝而为物，亦曰幻丹。若此者众，故举以辨惑。\n   Note  未静心田，遽采一阳，仍是用心火。阴符经云`火生于木，祸发必克。   捉丹法  “金丹居内，亦有走失者乎？”\n曰：“有”\n“有可捉之道乎？”\n曰：“有。然非丹之走失也。“曰：”门户不坚，而被其出也。幻丹则有走失，金丹安有此患？”\n曰：“金丹之出，何以知之？”\n曰：“丹在鼎中，备五行之正气，吾身五行之气迫炉，则相感而动。一旦觉气升鼎外，而内无相感，乃丹不存也。急须放下，一场大静，并所谓炉鼎，丹之在不在，俱付之无何有。或一日，或一夜，始觉其在何处。或在心，或在肝，或在牌与肾。身中百窍，皆可藏之。知其在彼处，遂绵绵若存而守之，勿使之再去他处。又一日之久，始以意采之，则直降于阳宫。又就阳宫，如采取之时用意，遂从旧迳直升阳于鼎矣。造化玄微，至此谁曰不然？苟有云云者，吾之师也。”\n   Note  一场大静，并所谓炉鼎，丹之在不在，俱付之无何有，或言坐忘之境。又过一日夜，复有所感，为念头起处。念头动处是玄牝   神水华池说  神水者，即木液之谓也。\n华池者，脐中气穴之下，两肾中间一窍。绝肖黄庭，谷气就此而生精，医家所谓精穴者是也。\n斯窍也，少壮之士，阳盛气融，则神水华池，不过浇灌炉鼎、洗涤脾胃，周流润泽气穴而已。\n元气衰微，精元枯竭者，皆借此以为丹本。\n元气既衰，非元气之衰也，乃气质之气断丧已甚。\n邪欲之性，念念不已，先天既不得见，后天亦不足为用，嬴矹之根，殆起于此。\n华池之窍，乃生精而降于外肾者也。\n气壮则精多，精多则华盛，用之如有馀。\n气凋之士，精元槁矣。谷气所临，不过产一等欷欷之水，流归肾府耳。\n然我既静矣，元气本无增减，但华池无矣。大药三品，而欠其一。\n故阳生之际，未值采之时，以意斡归尾闾，自夹脊直透至泥丸。\n故就精穴用精，自然随气而升至午宫，遇众阳融之则精始可用。\n然后降至于心，就心取汞，依然下至黄庭。即落乎其中。却用一意封固，即绵绵若存以养之。\n二者就其中自相吞啖而丹始成。\n近有浙西一派，虽少壮之士，亦用此法而结丹。但道在迩，求诸远耳。然各执其是而已。\n   Note  此披露中老年修道入手处。现代人劳心劳神远甚于古人，元气大多亏损过多。必先以神水华池以后天养先天方可。   百窍说  人之一身，毛窍八万四千，气宫三百八十四。毛窍散属气宫。\n脐中气穴又为三百八十四宫之主，降于阳宫，皆而为精。\n心为中田，顶为上田。\n舌下为玄膺，目中有银海，额之中，眉之间，口鼻之衡，耳目之畔，咽喉左侧，腰胁中皆窍也。\n余所谓丹之出者，若此窍皆可藏也。\n岂曰人身止有一二窍也。\n此一二窍，众之枢纽也，岂曰止乎斯而已矣。此其体也，用，别著说于后。\n   Note  气脉通畅，意到则有内感。   采取图论  采者，求真阳于肾府，取者，取真汞于心田。\n可以采则采，采之必得其用。非其时而来之，则龙不降，虎不升。\n虽见血气奔驰，冲冲来往，迷者以为交媾矣。\n抑不知离坎自离坎，阴中之真阳，阳中之真阴，自兀然耳。\n至于气脉为一念所止，则气疾入脉络之中，离坎之内，反有伤于铅汞。\n虽曰养气要于中，实所以丧元气也。\n夫元气之在人，至静始见，是先天之气也。\n后天之气，时刻循环。但人汨于欲而不知详审耳。\n至于略定之际，心无他用，则方知其气之上下，遂错采以为先天，致返加害。\n所以近世之学道者，常有奇疾，盖为此也。\n夫人之疾病，但气脉为梗耳。\n气本自调，而若役之、使之，升则伤牌、胃、肺、肝、耳、目、口、鼻，降则如决水、如长堤，锐然而下趋，沛乎其不可御也。\n至真之物，其能存乎？\n余悯此等言丹之士，故画采取图为第一。\n虽直泄天机，但人有志于金丹，而反戕其性命，余救之以正理，太上好生，必不我罪。\n故此篇画以刀圭、玄黄、婴儿、姹女诸般譬设，尽扫而退三舍，使贤者见之而参同，愚者见之泮然冰释。分分朗朗，如宝鉴之察形，洞见毫发矣。\n金丹之士，先修阴德，以尽人事。然后持前心论，则大药产而图形见矣。\n采取之法生于心。心者，万化纲维、枢纽，必须忘之，而始觅之。\n忘者，忘心也，觅者，真心也。\n但于忘中生一觅意，即真心也。恍惚之中，始见真心。\n真心既见，就此真心生一真意，加以反光内照，庶百窍备陈，元精吐华矣，要在乎无中生有，有中生无。\n到这境界，并真心俱忘而弃之也。\n我以无待已，则真息绵绵。\n真息绵绵之时，后天之气以定。\n后天隐则先天之气见，故阳生焉。\n阳生者，先天之气自气穴中流出，而至于肾中○，如喷泡然。\n盖两肾中间，有一缕透气穴，乃父母交媾之后，始生脉络也。故先天之气游之。\n既觉如斯，则一身百脉，尽若春生。春意融而渐长，此时先天之体始立，先天立而后天愈退藏矣，然后可以微动采取之意。\n意者，以目垂观于心，却以心放下送入阳宫。徐收而又纵，则阳起矣。余见一阳论\n○采之意，生于心，心生于目。\n故老子曰，吾尝观心，得道亦至灵。\n夫真息既定，内光乃神光，此心乃真心。真心生意，神光烛心。\n故常为之说曰，目视心，心生意．意采铅。\n若阳生未融盛，而遽采之，则一念住，采意既萌，后天复起。\n故曰，了命实关于性地。\n性者，凡所有相，皆是虚妄。既无著相，则虚妄除而真理显矣。\n真理方明而一念生，岂非复为虚妄之相乎？\n故伺阳长而始采，则勃然而升。\n先天气盛，而后天伏不暇矣。\n采之升也，实有异焉。\n醺然而上，至于脐而稍止，徐止脐之上，则息方凝，名曰铅。\n铅，金也。金生水，故汞产于心。\n云从龙，风从虎之理兆矣。\n风平而雨降，自然铅汞相投，相吞相啖。\n金生水，水生木，水又生火(Note: 应是“木”又生火)。\n木爱金而金恋木，乃交会之道也。夫金克木，反有爱恋之意焉，盖金木之本性耳。\n吾以本然之性，亦不过譬喻耳。\n○乃先天也。五行在何处？但不如是，则不能达其理。\n采取之道既明，交会之理复露。\n再有叮嘱：采取不可太缓，太缓则老而不可用，而后天之气杂矣。学人以交会图参看，则思过半矣。\n诗曰：\n醺醺和气酿春风，一点阳生恍惚中。\n无自有生无胜有，色从空里色还空。\n升于脐上铅情见，产自心源汞性通。\n定里见真真里定，坎离交会雨濛濛。\n诗曰：\n木为龙兮金为虎，坎户生男引离女。\n要知造化有根源，不离真火生于子。\n   Note  于忘中生一觅意，恍惚之中，是为真意   交会图论  恍兮恍兮中有象，杳兮冥兮中有物。\n古先哲常特此以警学者。\n盖恍惚杳冥，定之象也。\n惟定可以炼丹，不定而阳不生。\n阳生之后，不定而丹不结。\n故才以意采铅，而遽止其意。止有时，而升有刻。\n盖始生无过一气耳，升于脐则为铅，故心斯意而无用矣。\n铅自能引汞，汞自能寻铅。\n恍惚杳冥之中，交媾之理毕矣。\n我得师之口诀并泄之，宜秘宜秘。\n默而视之，念勿出声。若有知道之士，宿有善缘，逢此玄机至宝之道，凡遇口诀，记而勿书，书而勿见，则某实戴其德。\n余从师一十年，凡有所得，尽底陈露，愿与同志之士共宝之。此乃《玉清金笥东极青华长生度世上品内炼金丹宝诀》，玄律至严，某不识避，就撰为此书。前三旬，表奏天庭，继得报应，始敢吐露下笔。 下笔之时，心蠢蠢然而汗落于纸，涕泣交零，但愿志士得之，幸勿相累。同成胜果，共证仙阶。\n吁！知我者，谓我心忧。不知我者，谓我何求。幸心心相照，某不胜祷告之至。诸仙幸鉴！\n   Note  惟定可以炼丹，不定而阳不生。   采取交会口诀  忘里觅，觅里忘，忘中见，见中忘，阳生矣。\n忘中采，采中忘，忘里升，升里见，见里变，铅成矣。\n定中起，意中升，忘中用铅引汞矣。\n铅合汞于内，精会神于外，交会矣。\n铅汞精神合而为一，却将一念使之落黄庭，归鼎矣。\n口诀中口诀：\n打合铅汞，须用一意。动采一阳，须用以静而生定。\n莫怪平叔多兜揽，却缘学者尽痴迷。\n咦，说尽来。咄，满眼天花散乱飞，门前流水浪声微。\n青骢载取青娥去，顷刻青骢独自归。\n青娥在我\n  巫峡云生十二峰，故宫箫管寂寥中。\n星桥路隔靑山外，若要相逢永不逢。\n是性又是命\n  或问：“孰为交媾？”\n曰：“采取图心下一窍，乃交会之地。不可以有形求，不可以无形取。但铅升之际，阳气上∪。夫自气穴降，为一阳宫○，我采以意○。汞降之际，会气降为∩。盖汞铅生，铅升于脐上∪，为精光所烛，故曰铅。铅犹表也，汞犹影也。表动影随，故汞降亦如之。阳铅之升，不可谓之纯阳。中含精光为铅，盖亦属阴。阴汞之降，不可谓之纯阴。心生汞，心为神舍。汞遇神光而后可用，盖亦属阳。阳中有阴，阴中有阳。二气交感，凝结不散，遂成玄珠○如黍米。”\n  或问：“铅乃一阳，一阳乃先天一气耳。汞，何物为之？”\n曰：“铅与汞皆先天之物，铅乃先天气，汞乃先天灵。此气乃命之母，此灵乃性之子。可以曰铅汞、可以曰性命。诸得道之宗师，谁肯直泄至此？”\n  又问曰：“心下一窍，何窍也？”\n曰：“混沌神房者，此也。乃精光、目光之气幻而为之，精光华腾为∪，目光垂为∩∩ 。精虽元精，然无日用之精，则元精不见。又如不信，譬如有水，则潮兴白气，未闻白气兴于地也。水乃精也，白气乃华也。神虽元神，然日用之神而不役，然后元神见。譬之皓月当天，云收而光始下烛。清净即无云也，垂光即照临也。精虽属阴，而精华属阳。目光属阳而照于内，则亦属阴。光华相遇而成一窍，以气感气，使二物会于其中。⊙物之成也，有精气焉，有元气焉。工夫周足，遂为真人。盖生生之意，寓于此矣。所以能灵而神者，此也。”\n  或曰：“然则交会之后，安得此珠落于黄庭、归于鼎内？”\n曰：“二物聚时情性合，五行全矣。虎归于山，龙归于渊，目光还而精气复。此⊙落于黄庭，归于鼎内，会有 关捩子么？恍恍惚惚，万孔生春，⊙秘、秘、秘。此数言，非正经原有，乃学者有所得之谓也。”\n  或问；“阳生于上，遽止其意，安保不复降？”\n曰：“大哉问！黄庭之下，有一丹室之门户也。意生则上，故阳升，意止则一，故阳则不可得而降矣。炉鼎则在乎一之内，正属士。故○备五行之正气，成天地之全形也。\n  或问炉鼎之法。\n曰：“黄庭之在人身如此，至一阳上升如此，珠落于其中之候 如此，即炉鼎也，黄庭固属土也。至于中之中，盖属土中之土也。故落于其中，而成鼎器。五行各厚其基，何谓厚其基？夫母求子，子恋母，丹之法也，皆取其本然之性。既归于鼎而气各趋之，如子之恋母。故静坐之中，神光下垂，则归于鼎。精华上升，亦如之。至于行住坐卧，如龙养珠，如鸡抱卵，而气各归之。一身之脉络皆为之，务在乎勿忘而勿助长耳。学道之士，然乎，其不然乎？在某之丹法，若是而已矣。”\n  诗曰：\n何劳姹女与婴儿，透彻分明说与伊。\n身里乾坤颠倒处，壶中日月运行时。\n要知一者为阳用，须识一中作气机。\n天使紫阳来说尽，后来何必更寻师。\n 直泄天机图  到这田地，知这道理。且莫欢喜，咄！未知如何想。\n宝剑沉埋古狱边，虹光夜夜上冲天。\n虎龙战罢三田静，何处求他汞与铅。\n嘎嘎嘎，嘻嘻嘻，且休认鹿为马，一个玄珠在泥底。\n牛女桥边路不通，河车运去杳无踪。\n凭谁问得真消息，吹彻重关籍巽风。\n 直泄天机图论  金丹之图既成，虑天机之犹秘，且论五行之颠倒，述水火之流行，明药材之进退，体日月之循环，余前所著三篇之文尽矣。\n今虑夫学者未明，故为此书。\n此书也，直地天机，动见毫发；化顽石而成金，点瓦砾而成玉。不啻过也！\n夫两目为役神之舍，顾瞻视听，神常不得离之。\n两耳为送神之地，盖百里之音闻于耳，而神随之而去。\n两鼻为劳神之位，随感而辩薰莸。辩之者谁？神也。\n使耳、目、口、鼻皆如眉，则神岂不安而全之？\n夫如是，则不为后天也。亦不劳修炼也。\n大抵忘于目，则神归于鼎，而烛于内。盖绵绵若存之时，目垂而下顾也。\n忘于耳，则神归于鼎，而闻于内。盖绵绵若存之时，耳内听于下也。\n忘于鼻，则神归于鼎，而吸于内。盖真息既定之时，气归元海之理。\n合而言之，俱忘而俱归于鼎，而合于内矣。\n还更有口诀么？\n口诀：鸡能抱卵心常听。\n或问金丹之道。耳、目、口、鼻固亦得闻之矣，心固不言可知也。肝、胆、脾、胃、肺、肾，无用之物也。还亦无用之中，而有用者也？\n予答之曰，此固已到而后加其理，但余誓以无隐，夫何隐之有？吾初从师，亦叩矣，师赠我以诗曰：\n五湖风景阔漫漫，鹭立沙滩宇宙宽。\n画出枉劳君指点，异时游到尽堪看。\n余初未达此理，后到此田地，始信师言之不我欺也。\n今以师不言之旨并言之：\n夫五行之用，不可缺一。\n故绵绵若存之顷，脾气与胃气相接，而归于心缕。\n肝气与胆气相接，从大小肠接于肾缕。\n肺气伏心气，而通于鼻。\n是气也，皆静定之余，元气周流，自东而西，自南而北之气也。西南乃气之会也，气合而归于此。\n却自夹脊，直透上、中丹田，而降于肾腑。两肾中间，有治命桥一带。\n故寒山子曰：“上有接神窟，横安治命桥”者，此也。\n气降至于此，阳气与精气盛而上冲，与此气相接于一，则固围于鼎器之外。\n日用之，则日增经营之力。\n故鄞鄂之成，肇于此也。\n忽然有一物，超然而出，不内不外，金丹之事，不言可知矣。\n一半玄之又玄，一半者，何也？\n曰，金丹之上，到此则一半矣。○超然而出者，乃玄关一窍也。其大无外，其小无内。○有形之中也，○无形之中也。\n先就有形之中，寻无形之中，乃因命而见性也。\n就无形之中，寻有形之中，乃因性而见命也。\n先性故难，先命则有下手处。\n譬之万里虽远，有路可通。\n先性则如水中捉月，然及其成功，一也。\n先性者，或又有胜焉。\n彼以性制命，我以命制性，故也未容轻议。用力不得到者，知其然也未见，不必存之以有，恐至著相。\n  或又曰：“子画图中多有窍，何也？”\n曰：“斯窍也，非采取交会图之窍也。盖一阴一阳之谓道，往来不可穷。用之，则充塞于一身之中，是此物之作用。不用则归藏于心田之侧，了无形像。然则何物耳？○○，意之主耳。左属阳，右属阴。秘秘秘，秘到这里，方是返太极处。\n曰：”返太易者，自太极。返太极者，自太和。致太和者，自阴阳始。故曰，阴阳和而风雨时，嘉禾生者。譬之若此。大衍五十，天数一，地数二。天三地四，天五地六，天七地八，天九地十。阳奇阴偶。天数二十五，地数三十，合而为五十有五。大衍之数五十，去五以象五行者，后之鼎内外是也。又就其中克一，象太极之不动，其用四十有九。又就其中克一，以为鄞鄂，其用四十有八。学人行炉鼎用火之法，以四卦为主，以六十卦为用，存乾坤坎离也。又以大衍图求其象，则循环之理明矣，周天之法泄矣。如或未明，更请看炉鼎图论云。”\n 蟾光论  一点蟾光照太虚，金蟆水裹吸还嘘。\n高低犹是纯阴体，何事生阳用有余。\n  太虚廖廓，皓月灿然。雪浪翻腾，金蟆吐耀。\n人见月之所以明，而曰金精，精盛则月明焉。\n孰知金之所以生者，性也。水者，喻坎宫也。\n金蟆者，喻一点真阳之窍也。\n元性喻月，性之用也。\n性之初见如星，圆陀陀、光烁烁，未足以见性。但气质之性稍息，而无性略见。\n如云开则月见，顷合则亦然耳。\n至于不时时存之，则可没，与见未见时无以异也。\n故金丹之士，才见此物分明，便是元气产矣。\n遂以而用之，譬之见贼便捉，毋使再逸。\n然以之收于鼎器之中，而一点元气之真，终乎不可得出矣。\n以丹田为日，以心中元性为月，日光自返照月。盖交会之后，宝体乃生金也。\n月受日气，故初三生一阳者。\n丹既居鼎，觉一点灵光，自心常照而无昼夜。\n一阳生，于月之八日，而二阳产矣。二阳者，丹之金炁少旺，而元性又少现。\n自二阳生于月之望，而三阳纯矣。\n三阳纯者，是所谓元性尽现，即前谓无形之中也。\n一阳纯生时，但觉吾身有一物，或明或隐。\n二阳生时，则遍体生明矣。\n三阳生者，则光不在内、不在外，但觉此身如在虚空。\n亦无身，亦无虚空，亦无日，亦无月，常能如此则禅定也。\n但丹士若生于有，而不能采真空，而以无为用也。\n既至于此，而金丹且半，何也？\n且元神见矣，而未归于丹，混精气而为一，所以为半矣。\n更说他后一半底道理。\n月既望矣，十六而一阴生。一阴者，性归于命之始也。\n自一阴生，至于月之二十三而二阴产矣。\n二阴者，乃性归于命三之二也。\n自二阴生于月之三十日，而三阴全矣，三阴乃性尽归于命也。\n性之全体见，绵绵若存之性，时时反乎命内矣。\n方其始也，以命而取性之全矣。又以性安命，此是性命天机括处。双修者，此之谓也。\n天机至密，吾尽泄矣，到此际则金丹全也。\n始于火候，凡一日用度，则一日养之。百日之功，而婴儿产矣。\n故吾以月为之喻，取其交会相照之理也。\n月明实本于金，金之性实出于月。\n百炼愈坚，万劫不坏。\n盖金，日也。月性也。火，日气。金入火而复于元性之真，可以炼成至宝，号为金液还丹。\n故修丹者，始则取金。\n为金生水，交合之理显，而籍土以成之。故城廓基址，无非托真金药物，而固济提防之。炼成纯金，故曰金丹。\n 炉鼎图论  鼎炉形象恁分明，八卦纵横用则亲。\n炼就五行全藉土，又令真土变真金。\n  鼎之为器，非金非铁。炉之为具，非玉非石。\n黄庭为鼎，气穴为炉。黄庭正在气穴上，缕络相连，是为炉鼎。阴阳为炭，以烹以炼。\n夫黄庭之在身上，交会之顷，乃元气立之际。此时正开，而丹落于其中，逐固之。\n所谓水银实满葫芦里，闭塞其口，置深水者也。\n水银，铅汞也。葫芦，黄庭也．深水者，水犹气也。闭塞黄庭，隐藏丹母，而置于气会之地，达者审之，得其趣也。\n虎啸风生，龙吟云起。蟋蟀吟秋，蜉蝣显阴。万气归鼎，而封固愈密，烹炼愈坚，此炉鼎之所以有也。\n万卷丹经要旨，图画立象，本使人得象忘言。\n后之学者，皆泥象寻真，各求诡论。\n岂知夫至道不繁，枢纽阴阳而已矣。\n如以天一生水云云之数而言者，此亦不过明水火之流行耳。\n如以四时八节而言者，此亦不过喻天地阴阳消长耳。\n秘其母而言其子，故知之者鲜矣。\n用成今所以著为此书者，皆弃枝叶，而言本根。本根有而枝叶自芳。盖古人不欲言，而余言之。道中君子，宜体此意，毋以小道观焉。依此而行，神仙可立跻也。\n或问，炉鼎之体明类，炉鼎之用，亦愿闻焉。\n天地间百卉、草木，万类散殊。\n冬至之后，阳动于下。则枯水重荣，百草萌芽。蛰虫奋发，万类熙怡。\n造化岂有心而生万物？万物亦何心而望造化？\n盖一气之动，万类感而然耳。天何心哉？物何心哉？\n至于百卉，花开结实之际，正药物循环之时。落叶凋芳之际，正药物归根复命之时。\n可喻古人警药物产、降而成丹，莫有出于此者。\n但不可泥于无心，使其自浮自沉。\n亦不可泥于有心，而驱驰逐火。\n但绵绵若存，知其无，守其有。知其黑，守其白。\n静中行火候，定里结还丹。赠之以中。\n 神室图论  费尽工夫结得成，返光内照景分明。\n主人未至谁藏得，闻道灵光驾赤城。\n  神室者，元神所居之室，鄞鄂是也。人知立鄞鄂之造化，显然彰露矣。\n抑不知有室而无主人，何取其为室哉？\n然主人虽无，而主人之胎，亦在乎一室之中矣。\n如怀孕然，十月之间，母呼亦呼，母吸亦吸，但气未足耳。\n气足而形完，一点灵光入于其中，则攸然而生。\n啼哭锵然，纯乎其人矣。\n此乃鄞鄂成，而神归于室之时也。\n神归其室，则所谓得其一，万事毕矣。\n盖交媾之后，神光垂，而烛乎玄珠矣。精华升，而产于玄珠矣。\n真铅则元气矣。精、气、神亦先有胚胎在其中矣。\n火足气充，则元精、元气、元神尽合而为一，故婴儿产矣。\n婴儿岂自产焉？火烁尽群阴，而胎始脱，到此方是产婴儿。\n吾尝谓古人画炼丹之图像⊙，○固鄞鄂也，●此一点便以安乎其中矣，后之学者皆谓鄞鄂有而一点安，逐不知安一点于中之道。\n暂结终散，猛火空烧，而离坎逸矣。\n夫此一点产于外，而顺于后天者。\n一生二，二生三，三生万物。皆从此。常人为之，志反逆焉而产于内，则长生久视之道存矣。\n岂非归根复命乎？命复归根之由，深根固蒂也。\n深根固蒂之道，自澄心、遣欲。\n澄心之理，屏视去听。始孔子曰：“非礼勿视，非礼勿言，非礼勿听，非礼勿动。”此便是真实道理。\n但儒教欲行于世、用于时，故以礼为之防。所谓妄心者，喜、怒、哀、乐各等耳。忠、恕、慈、顺、恤、恭、敬、谨，则为真心。\n吾修丹之士，则以真心并为妄心。\n混然返其初，而原其始。却就无妄心中，生一真念。奋天地有为，而终则至于无为也。\n若释氏之所谓真心，则又异焉。\n放下六情，了无一念。性地廓然，真元自见。一见之倾，往来自在。\n盖静之极，至于极之极，故见太极。\n则须用一言半句之间，如死一场，再生相似。\n然后可以造化至机，而为不生不死之根本，岂易窥其门户耶？\n 火候图论  前弦须短后弦长，水里藏灯熖自光。\n日夜巽风吹不灭，将心挑动更荧煌\n  《易》之为书，三百八十四爻。火之为数，三百八十四铢。\n故舍乾坤以为鼎器，坎离为药物之外，初一用屯、蒙。初二用需、讼。初三用师、比。初四用小畜、履。初五用泰、否。初六用同人、大有。初七用谦、豫。初八用随、蛊。而金计半斤。初九用临、观。初十用噬嗑、贲。十一用剥、复。十二用无妄、大畜。十三用颐、大过。十四用咸、恒。十五用遁、大壮。十六用晋、明夷。十七用家人、睽。十八用蹇、解。十九用损、益。二十用夬、垢。二十一用萃、升。二十二用困、井。二十三用革、鼎。而水半斤。二十四用震、艮。二十五用渐、归妹。二十六用丰、旅。二十七用巽、兑。二十八用涣、节。二十九用中孚、小过。三十用既济、未济。顷刻而周，周而复始。自日月运行，一寒一暑。天地氤氲，万物化醇。倒造化，翻乾坤。窃宇宙，盗阴阳。达天地之至道，始可与言此也。\n或曰乾、坤、坎、离之体。\n曰：“周天火候之时，坎离交矣。坎离交，则乾坤交会矣。夫天道下降，地气上升，乃乾坤之用也。坎者，乾交坤也。离者，坤交乾也。其他卦象，不过设体耳。亦不可泥象寻爻，而火候之法始见。”\n  又曰；“似子言之，不过范围天地，运行日月而已。而炉鼎图又列八卦于鼎中，火侯图又升午位于泥丸，布平桥于卯酉，何也？”\n“天机固不容泄言，既至此，隐之何为？且河出图，洛出书。天尚自泄，况于人乎？”\n  客曰：“止。余闻泄天机而殃及九祖。”\n“独不闻度一人，而福及九祖乎？吾以吾之丹法，尽底无隐，而传于有缘之士。苟有信士，一人为仙，某岂无功乎？”\n  客曰：“子之用心，非某能知及之。”\n曰：“是炉也，是鼎也，乃进火，进水之理耳。水、火无过一气耳。气之升也，吾以心接之，即火也。气之降也，吾以静待之，即水也。此绵绵若存之时，子午进用之功也。斯时也，方是偃月炉具之时。夫性见则气生，气生则金生，金生则气多，气多则金愈旺。此二者交相为用也。金旺于中，烛破浮云。露出一勾真性，如月之明，乃偃月炉也。存养之义，则金气盛而全尽，烛见一轮明月，乃全性也。既见全性，又返金性，则吾身皆真性、命为之主。此用火之时也，盖二者未融为一，而用火炼之，炼作纯金也。包含性命，通体皆阳。浮沉自在，爱日恋月，好游顶门，时至道成。奋厉而脱，霹雳一声，身非我有。吁嘻！人人可以如此而成功。人而自弃之，若是可哀也哉！余见总篇，方其九转既周，沐浴已竟。火力终焉，一星不灭。故动○○一风以吹之。巽风者，鼎下之片缕耳。阖则为乾，辟则为巽，阖则为嘘，辟则为吸。何以能开辟？亦无非一意使之然。”\n  或曰：“巽，西方之位。以子所言，巽乃中宫。毋乃反乎？”\n曰；“西方者，巽之用也。中宫者，巽之体也。吾自心生一意，而降于巽位，其象始辟，则吾言实兼体用而训也。继之以乾。乾金而火乃金精，故遇而炎火张设。须坎以抑之，抑之而不能止，则有反攻于下之患。故止以艮，而又嘘以巽。巽上一画属阳，止火非阳不行。故遇震而稍焰，遇离而复炎。又止以坤。坤，水也。火从水起，如遇其兑。兑，又西方之卦也。故自尾闾，徐徐升上，而至泥丸。顶为天门，为正午之地。午属火，遂加煌。又接之以心。心，火也。接者，神也，乃神火也。又加煌。至卯酉，若直下则刑德临门，危其大哉！故一立而各为二道。今日之卯酉，昔日之坤、艮也。火，气也。气降而复升之理，故归于肾府，化为真水而用之。盖文火性柔而难化，遇卯木必克土。遂以火克木，则土不受克矣。武火性强而易化，降自酉。酉属金，金生水，归于鼎。”\n  曰：“何谓文，何谓武？”\n曰：“文火自三关上至于天矣，武火是午宫与心火也。大凡火侯，只此一场，大有危险。丹士宜一战而胜，则天下定矣。平日周天火候，切不可以为则也。然此亦不可执著，彼亦不可执著。且喜且喜”\n  庆云开尽现鸿蒙，仿佛空中见祖宗。\n风定七星还在水，依稀残韵上飘空。\n 阴尽图论  张子一日坐于幽室，形忘气化。倏然两耳风生，始如秋蝉鸣隔岸之翠柳，终焉若闻九天之箫韵。\n恍然有一人立于旁，耳、目、口、鼻与张子无异。指张子而骂曰；“吾自太易以来，为子所役，略不瞬宁，何罪于汝？”\n张子不觉失笑而无声，默谓之曰：“来，吾与尔言。汝言固是，但尔为我苦邪？我为尔苦邪？姑坐以叙。”\n曰：“我先以来，本无事。与子同居之后，寤寐亦相持。移像累劫，而不自如。置我沙漠、风霜之地，既令我归东，又令我归西。种种相魔。自顷以来始蒙慧以室庐，养以调息。美则美矣，但晚也。”\n张曰：“非吾之过也，乃六欲之贼使之然也。子微而隐，彼显而彰。否知有彼，而不知有此。譬之瞽者坐舟，但知舟之日去千里，而不知撑者实劳也。使不欲舟行，则撑者暇矣。”\n似张者欣然曰：“几失君！吾有百炼之坚刀，可同剿此贼，而去其根后，同入规中时，然后行，独步金阙。”\n张子曰：“唯唯。”\n见黄光四进，五色焕然。观者听其言曰：“去贼之道不宜急，急则反受其敌。”\n始然力不胜，其祸乃可必。纵放任馀心，守之常将息。或作狡诈形，视之常无尔。一战定三清，万魔俱屏迹。\n  噫\n当日风尘枉自横，波平海晏兆升平。\n堪怜不达穷通者，犹弄干戈观我城。\n  噫\n无明焰子又无烟，煅出真金耀徹天。\n霹雳一声圆活子，腾空三觐玉皇前。\n 阳纯论  又无文，看甚？\n窈窕仙童捧诏来。\n妙哉！\n 总论金丹之要  夫人之身，大而不可以取象天地，包容万汇，变化莫测，灵通玄妙。百姓日用而不知，故金丹之道鲜矣。\n夫金丹之道，贵乎药物。\n药物在乎精、气、神。\n神，始用神光，精，始用精华，气即用元气。\n精非气不盈，神非气不充。精因气融，气凭精用。气因神见，神凭气用。\n且以吾身之天地言之，自太极既分，两仪判矣。两仪生四象，四象生八卦。八卦立，而天、地、人之道备矣。\n天以动为体，地以静为体。天地之气，往来不息，而日月行乎其中。\n盖父母媾形育我之后，始生脉络也。自形完之后，始生缕络。\n反若元性之虚无，谷道筋条，殆似草茅之郁茂。此乃先天之炁，为先天之道，此金宝之至言也。\n宜守之以中，则庶乎道路通畅。\n盖人受天地之中以生所谓命也。得天地之中气以生，遂可为人。\n我以身为天地，亦宜执其中，而为造化之枢纽。\n中者，有三中：心中意、脐中鼎，肾中炉。\n三中之至切者，心中意。脐中鼎次之，肾中炉又次之。此三者，自金丹之始至终，不可须臾离也。\n大凡金丹之道学者，寻五行其末矣，当知夫交会之际，恍惚杳冥，养生毛窍。金之本情也。逸像和畅，肢体柔顺，本之本性也。\n铅本火体而金情，汞本水体而木性。\n无他，水火者，铝汞之体也。金木者，铅汞之用也。\n铅汞凝结，光华会合者，意也，意属土。\n五行既全于鼎器之中，物以类聚。\n五行又环列于鼎器之外，内外相感而丹始成。\n形状如黍米，非青、非黄、非黑、非白，不可得而名状也。\n到此际，又绵绵若存，清净无为，自然现出百般妙用景象。\n肾水合精水，目玄膺流下，谓之华池、神水。\n虚无之中，白雪生而黄芽长。\n只绵绵若存之顷，亦悉归于鼎器之内。\n是大药不离精、气、神，要认始用药材。\n又精、气、神之所产也，非便用精气神也。\n今有一等旁门，自作自是，而精、气、神受役之不暇，奚能产药也？\n精、气、神三者，孰为重？\n曰，神为重。金丹之道，始然以神而用精、气也。故曰：神为重。\n神者，性之别名也。至静之余，元气方产之际，神亦欲出，急用定以待之。不然，是散而无体之体也。\n苟夸出入，必为大道，则谁不可为？\n夫神不疾而速，不行而至。\n师言曰，神之妙用无方而有限。\n若得其道，可以出入，切不可纵为良深。\n盖收于内则可，岂宜纵于外也？\n夫神出而依林木以成形，阴未尽也。\n将出之际，多异景。目光烨然，从目出也。鼻气或吸，从鼻出也。耳闻清音，从耳出也。\n独不可从口出入者，何也？夫口，五脏之气所会也。\n神弃精气而窃出，避气盛之地也。\n神、气、精常相恋，神一出，二者无依焉。故神之出也，有害无益。\n日居月诸，照临下土。丹士逆之为用，顺而为火。\n夫火循环，九转中九转。\n九转初生，旺于第一转。伺阴气尽，又绕第二转。馀亦如之。至于九转周足，遂迫于鼎。\n故用前进火工夫，谓之真阳而战群阴。\n请明言之：\n人一身皆属阴，惟有一点阳耳。我以一点之阳，自远之近，转之又转。战退群阴，则阳道日长，阴道日消。 故《易》曰：“龙战于野，其血玄黄”。\n至于阴尽阳纯，而丹始能升于泥丸。决然奋厉，真人于斯而始见矣。\n金丹之道如此而已。更有言不尽底。”\n丹之初成也，交会之际，未免借阴阳二炁以成之，后则渐以阳火炼成纯阳之体。\n故自强不息，乾道也。\n丹成矣，故凝神以成躯而成仙。\n丹之初成也，籍五行以成其用，后则渐以真金养成纯金之体，故通体之光金色也。\n金变日色故光。金象日性故刚。故曰金丹，又曰金仙。\n幻体虽假合之物，修丹之士须籍以养丹基。\n譬之地也，城池固，则外邪不能入。\n故绵绵若存之，顷脾胃合为一脉，而围丹穴之左。肺、肝合为一脉，而围丹穴之右。\n真气微至，则环手脉络之中。\n故近丹而气可得之以化至宝。\n举其一，可知二。\n然亦无为自然始，举是以明矣。\n夫无为，无有为也。\n夫人之一气在身，由念而动。\n譬之握拳，念欲开而五指伸，了无挂碍。\n学人达此，于采先天一气之时，行一真念，采一真气。\n按图观象，落在黄庭，其理一也。穷冬调剥，必得阴阳交泰之后，乃至万象。\n学人达此，当知交会之后，不期产物之产而自产矣。\n金之在水，其耀夺目。金之在土，土能藏之。\n盖产于幽处，而隐其明处也。\n丹之居鼎，犹人君之在位，百官称职，其国自安。\n火侯药物，各得其宜。则万化成。\n何谓各得其宜？\n第一转，产药于东，而降于西。以心为斗柄，斡旋其机。故行二十度而魄满，又斡之二十度而魂满。则火之魂，而水之魄立，而神用大矣。他转如之，举其要以明学者。言曰：\n斗极建四时，八节无不顺。斗极实兀然，魁杓自移动。\n只要两眼皎，上下交相用。须向静中行，莫就忙里送。\n要无形图与你看，一气周流归故宅。金丹何事却成功？\n至道本不繁，庸人自生事。我本遇师传，三嘱令深秘。\n何故画图并立论，毫厘说尽鬼神惊。\n咄！地狱不囚传道者，教存经籍度三师。\n 次第秘诀  坐静打顽空，抑息，守已生癸待时。\n闻命气冲和，待气动，方可如下行。\n存归 ○○，然后就上二窍，直冲五星。候见明，放静又观心。放下了一段，候再见明，一阳真气产矣。\n绵绵若存，只八分。\n小光透，用机出入，开道一回，然后方行子午。大光透，用机出入，破顶一回。\n此是后上前下，此后并系尾闾五星。\n于三十日见，用机出入。\n上弦十五日足见机。大凡三遭望左右见机。下弦日数足，下明鼎内晦用机，再朝天径。\n以太和返太极。以太极返无极。\n否 泰\n动静之机，气盛则抑之以静，气弱则助之以意。\n 火候秘诀  丹居鼎内，上水下火。心动属火，静属水，乃水鼎也。○底静属水，动属火，乃火鼎也。\n阳在鼎下，曰水火升于鼎上，则水火也。\n阳火是外炉，外炉与火，存于气穴。黄庭正在气穴之上，气穴乃内炉也。内炉有火，近鼎常烹，此绵绵若存也。\n火长进于下，则不可坐。至于子午二时，午进火，子进水。阳生，不以心扰，接之以意，斡归于右，转降于左，存入○○○ ，反是则进火。\n或曰：“敢问九转之功。”\n曰：“三月火候乃九转。”\n“第一转： 初自胁边左右，存为火道。自阳宫起，自右边，到肩横过正中凝，自左边送下。逐绵绵若存，宜静不宜动，宜徐不宜急。动曰扇火，急曰伤丹。此每日子时之功也。”\n“第二转： 自肋边进一寸二分，用如前法。此丑时之用功也。”\n“第三转： 自肋边进五分，用法如前。此寅时之用功也。”\n“沐浴： 卯时火起，取丹计四寸，有缕二条，正为火道。脉透鼎中，故火起不用目，不用心，以意斡之右转。取横与鼎齐，正缕地也。遂大静，火遂为水而归于鼎。丹逐沐浴，绵绵若存。天机天机，宜秘宜秘”\n“第四转： 进一寸，用法如前。此辰时之用功也。”\n“第五转： 进五分，用法如前。此巳时之用功也。”\n“第六转抽添： 进五分，火自下与午时，心火顶火俱旺，故阳生，小抑之，抽也。再生，则火微矣。直上于左而横过，恰值心。遂逢心火，火其炎矣，此抽添也”\n“第七转： 过五分，用如前法。此未时之用功也。”\n“第八转沐浴： 行左降右，取丹方一寸。未时之火道，皆至阴之道也。火力过而衰，值申道，亦阴道。无他，心上道，阳道也。心下道，阴道也。二时火皆从阴道过，至酉而始金旺。故静以待之，火为金液而归于鼎，丹遂沐浴。卯沐浴乃益汞，酉沐浴乃益铅。”\n“第九转： 取丹五分而已，顷刻用而即定以待。”\n“第十转亥： 用巽风起火，行运火之法，见火候之图。”\n ","description":"","id":34,"section":"道","tags":["青华秘文","张伯端","紫阳真人","命功"],"title":"青华秘文","uri":"https://siteofen.github.io/zh/%E9%81%93/%E9%9D%92%E5%8D%8E%E7%A7%98%E6%96%87/"},{"content":" 上药三品，神与气精，恍恍惚惚，杳杳冥冥.\n存无守有，顷刻而成，回风混合，百日功灵。\n默朝上帝，一纪飞升，智者易悟，昧者难行。　履践天光，呼吸育清，出玄入牝，若亡若存。\n绵绵不绝，固蒂深根，人各有精，精合其神。　神合其气，气合其真，不得其真，皆是强名。\n神能入石，神能飞形，入水不溺，入火不焚。　神依形生，精依气盈，不凋不残，松柏青青。\n三品一理，妙不可听，其聚则有，其散则零。　七窍相通，窍窍光明，圣日圣月，照耀金庭。\n一得永得，自然身轻，太和充溢，骨散寒琼。\n得丹则灵，不得则倾，丹在身中，非白非青。\n诵持万遍，妙理自明。\n ","description":"","id":35,"section":"道","tags":["心印妙经","早晚课"],"title":"高上玉皇心印妙经","uri":"https://siteofen.github.io/zh/%E9%81%93/%E9%AB%98%E4%B8%8A%E7%8E%89%E7%9A%87%E5%BF%83%E5%8D%B0%E5%A6%99%E7%BB%8F/"},{"content":"上篇  观天之道，执天之行，尽矣。故天有五贼，见之者昌。五贼在心，施行于天。宇宙在乎手，万化生乎身。天性，人也；人心，机也。立天之道，以定人也。天发杀机，移星易宿；地发杀机，龙蛇起陆；人发杀机，天地反覆；天人合发，万化定基。性有巧拙，可以伏藏。九窍之邪，在乎三要，可以动静。火生于木，祸发必克；奸生于国，时动必溃。知之修炼，谓之圣人。\n 中篇  天生天杀，道之理也。天地，万物之盗；万物，人之盗；人，万物之盗。三盗既宜，三才既安。故曰：“食其时，百骸理；动其机，万化安。”人知其神而神，不知不神之所以神也。日月有数，大小有定。圣功生焉，神明出焉。其盗机也，天下莫能见，莫能知。君子得之固躬，小人得之轻命。\n 下篇  瞽者善听，聋者善视。绝利一源，用师十倍。三返昼夜，用师万倍。心生于物，死于物，机在于目。天之无恩而大恩生。迅雷烈风，莫不蠢然。至乐性馀，至静性廉。天之至私，用之至公。禽之制在炁。生者死之根，死者生之根。恩生于害，害生于恩。愚人以天地文理圣，我以时物文理哲。人以愚虞圣，我以不愚虞圣；人以奇期圣，我以不奇期圣。故曰：沉水入火，自取灭亡。自然之道静，故天地万物生。天地之道浸，故阴阳胜。阴阳相推，而变化顺矣。是故圣人知自然之道不可违，因而制之。至静之道，律历所不能契。爰有奇器，是生万象，八卦甲子，神机鬼藏。阴阳相胜之术，昭昭乎进乎象矣。\n ","description":"","id":36,"section":"道","tags":["黄帝阴符经","阴符经","早晚课","性功"],"title":"黄帝阴符经","uri":"https://siteofen.github.io/zh/%E9%81%93/%E9%BB%84%E5%B8%9D%E9%98%B4%E7%AC%A6%E7%BB%8F/"},{"content":" 念吾头顶戴天神 发为星辰万余纶 纡长槃屈光若玄 顶上中央名通天\n孔德之容大如钱 天星和气从此间 养人骨髓浸灵根 下和六府绍五宫\n消除恶气出脐门 还念两目白黑分 左目为日天神存 象长一寸衣丹玄\n十二神女回四边 右目为月太一然 神长一寸衣白纨 十二神女周成还\n日月相去三寸间 中有北斗七政陈 上有元一五华君 当头如居圆如槃\n象长七寸变化神 耳象昼夜空如聪 中有黄庭主听门 欲下天神如赤丹\n盖长三寸青帻冠 常居鼻上候百神 念鼻通利芳如香 中有一人衣黄金\n神长二寸出居人 清虚神气处中央 令我不惑知四方 念口鸿赤大如方\n多淤玉液涌金粮 神长七寸赤如强 左右展转吸玉浆 象斗钺初受四方\n神长三寸衣玄黄 固其神女东西厢 扶持黄泉五味长 此道妙神利锋芒\n神长七寸衣赤丹 群神化养滋五常 大管蕃茂令上方 能知舌道寿未央\n舌根玉，赤如丹 主禀滋味通醴泉 下念喉咙十二环 自下通流两乳间\n中有阴阳夫妻仙 对持玉戟四方边 饮食不累讵令还 念肺五叶象玉光\n青白皓皓若冰霜 邹震覆心卫四方 上有玄童象月光 真精华盖内修明\n肺中空洞上下行 大如锐孔通太常 乏绝道使享之亡 绝立无万神不详\n养性审之喘息端 上有流神五形彰 风伯右鯚调阴阳 伏羲女娲或存亡\n肺合太白华阴乡 出驾白虎乘风雨 心紫五寸锐下行 营若灵根扶中央\n明珠赤白如日光 中有三孔气堂堂 千乘一朝导明堂 精营霍山在南方\n心君要妙衣太阳 缜缘曜赫履朱冠 九度明带服赤兵 饮食华澧太阳东\n当如赤子精神澄 出驾丹车御三双 隆盖朱舆赤帷裳 丹乌持符鼓翼翔\n出入上下论九星 计曾清神绝存亡 迁徙得天制其裳 下历长城度九梁\n肝青七叶寄胆仓 状如凫翁鸟翼翔 复似鹊葱走日中 中多诸神东西王\n宫属皇迭紫亭乡 肝之妙神衣青光 形长八寸乘青龙 上包岁星岱岳宗\n胆在肝中色绿浆 大如鸡子中正黄 神长三寸衣青阳 精为螣蛇辟蜚祥\n名曰轨敌御四方 胃受三井应日月 上白中泽赤文章 中有和气上微王\n渴思其水当玉浆 饥思其内象黄粮 神长三寸衣中央 变化丹田百病亡\n脾之嬖媵色正黄 两木颇锐迫太仓 状象金坠色溷潢 常甘包裹开庭堂\n神长九寸衣黄光 出乘苍车驾龙翔 上连镇星少室堂 主生五味养四行\n可以不饥禀神明 肾黑侠嵴当脐居 大如一拳如覆杯 又似大鼠如关台\n快如纯漆鸟憧来 黄白足脂若躯中 中多无形万物神 大宝之宫中天部\n神长六寸衣赤褐 出驾玄武御神龟 戴水上下浸九州 百脉孔窍盛以治\n上有星辰相合持 下与恒山相连扶 神长六寸衣玄黄 神妃十二同帷帐\n五光玄曜照四方 青赤白黑服外黄 周卫五重四门张 中虚灵台华屋堂\n朱楼二寸自相通 神女游戏集中央 驾无极乘焉阴阳 御六苍龙建左方\n白虎把弓居右方 朱雀前引把五兵 玄武提鼓在后行 千神万骑引纵横\n轩如高举登九苍 持我黄神转八关 与道合同相候迎 还复返我形中央\n恍惚出入面无常 莫能知之存与亡 故曰五藏六府王 法象会一于丹田\n诚能通之度世方 脐下一寸名丹田 诸肠之纡与嵴连 方圆三寸名关元\n纵横四方为朱垣 常在中央两关门 神长五寸衣金文 能大能小变化神\n下念天门依命门 去脐一尺变化神 两女夹侍败乱人 能为大小惑人心\n意审三神病去身 安乐道经可备矣 合乾坤，定六府 知机真神穷理尽性\n ","description":"","id":37,"section":"道","tags":["黄庭中景经","黄庭经"],"title":"黄庭中景经","uri":"https://siteofen.github.io/zh/%E9%81%93/%E9%BB%84%E5%BA%AD%E4%B8%AD%E6%99%AF%E7%BB%8F/"},{"content":"上清章第一  上清紫霞虚皇前，太上大道玉晨君。闲居蕊珠作七言，散化五形变万神。\n是为黄庭曰内篇，琴心三叠舞胎仙。九气映明出霄间，神盖童子生紫烟。\n是曰玉书可精研，咏之万过升三天。千灾以消百病痊，不惮虎狼之凶残，\n亦以却老年永延。\n 上有章第二  上有魂灵下关元，左为少阳右太阴。后有密户前生门。出日入月呼吸存。\n四气所合列宿分，紫烟上下三素云。灌溉五华植灵根，七液洞流冲庐间。\n回紫抱黄入丹田，幽室内明照阳明。\n 口为章第三  口为玉池太和官。漱咽灵液灾不干。体生光华气香兰，却灭百邪玉炼颜。\n审能修之登广寒。昼夜不寐乃成真，雷鸣电激神泯泯。\n 黄庭章第四  黄庭内人服锦衣，紫华飞裙云气罗。丹青绿条翠灵柯。七蕤玉龠闭两扉，\n重扇金关密枢机。玄泉幽关高崔巍，三田之中精气微。娇女窈窕翳霄晖，\n重堂焕焕明八威。天庭地关列斧斤，灵台盘固永不衰。\n 中池章第五  中池内神服赤珠，丹锦云袍带虎符。横津三寸灵所居，隐芝翳郁自相扶。\n 天中章第六  天中之岳精谨修，云宅既清玉帝游。通利道路无终休，眉号华盖覆明珠。\n九幽日月洞空无，宅中有真常衣丹。审能见之无疾患，赤珠灵裙华茜粲。\n舌下玄膺生死岸，出青入玄二气焕，子若遇之升天汉。\n 至道章第七  至道不烦决存真，泥丸百节皆有神。发神苍华字太元，脑神精根字泥丸，\n眼神明上字英玄，鼻神玉垄字灵坚，耳神空闲字幽田，舌神通命字正伦，\n齿神崿锋字罗千。一面之神宗泥丸，泥丸九真皆有房。方圆一寸处此中，\n同服紫衣飞罗裳。但思一部寿无穷，非各别住俱脑中。列位次坐向外方。\n所存在心自相当。\n 心神章第八  心神丹元字守灵，肺神皓华字虚成。肝神龙烟字含明，翳郁导烟主浊清。\n肾神玄冥字育婴，脾神常在字魂停。胆神龙曜字威明。六腑五藏神体精，\n皆在心内运天经。昼夜存之自长生。\n 肺部章第九  肺部之宫似华盖，下有童子坐玉阙。七元之子主调气，外应中岳鼻齐位。\n素锦衣裳黄云带，喘息呼吸体不快。急存白元和六气，神仙久视无灾害。\n用之不已形不滞。\n 心部章第十  心部之宫莲含华，下有童子丹元家。主适寒热荣卫和，丹锦飞裳披玉罗。\n金铃朱带坐婆娑，调血理命身不枯，外应口舌吐五华。临绝呼之亦登苏，\n久久行之飞太霞。\n 肝部章第十一  肝部之中翠重里，下有青童神公子。主诸关键聪明始，青锦披裳佩玉铃。\n和制魂魄津液平，外应眼目日月清。百疴不锺存无英,同用七日自充盈。\n垂绝念神死复生，摄魂还魄永无倾。\n 肾部章第十二  肾部之宫玄阙圆，中有童子冥上玄。主诸六府九液源，外应两耳百液津。\n苍锦云衣舞龙幡，上致明霞日月烟。百病千灾急当存，两部水王对生门，\n使人长生升九天。\n 脾部章第十三  脾部之宫属戊已，中有明童黄裳里。消谷散气摄牙齿，是为太仓两明童。\n坐在金台城九重，方圆一寸命门中。主调百谷五味香，辟却虚羸无病伤。\n外应尺宅气色芳，光华所生以表明。黄锦玉衣带虎章，注念三老子轻翔，\n长生高仙远死殃。\n 胆部章第十四  胆部之宫六府精，中有童子曜威明。雷电八震扬玉旌，龙旗横天掷火铃。\n主诸气力摄虎兵，外应眼童鼻柱间。脑发相扶亦俱鲜，九色锦衣绿华裙。\n佩金带玉龙虎文，能存威明乘庆云，役使万神朝三元。\n 脾长章第十五  脾长一尺掩太仓，中部老君治明堂。厥字灵元名混康，治人百病消谷粮。\n黄衣紫带龙虎章，长精益命赖君王。三呼我名神自通，三老同坐各有朋。\n或精或胎别执方，桃孩合延生华芒。男女回九有桃康，道父道母对相望。\n师父师母丹玄乡，可用存思登虚空。殊途一会归要终，关塞三关握固停。\n含漱金醴吞玉英。遂至不饥三虫亡。心意常和致欣昌，五岳之云气彭亨。\n保灌玉庐以自偿，五形完坚无灾殃。\n 上睹章第十六  上睹三元如连珠，落落明景照九隅。五灵夜烛焕八区，子存内皇与我游。\n身披凤衣衔虎符，一至不久升虚无。方寸之中念深藏，不方不圆闭牖窗。\n三神还精老方壮，魂魄内守不争竞。神生腹中衔玉当，灵注幽阙那得丧。\n琳条万寻可荫仗，三魂自宁帝书命。\n 灵台章第十七  灵台郁蔼望黄野，三寸异室有上下。间关营卫高玄受，洞房紫极灵门户。\n是昔太上告我者，左神公子发神语。右有白元并立处，明堂金匮玉房间。\n上清真人当吾前，黄裳子丹气频烦。借问何在两眉端，内侠日月列宿陈，\n七曜九元冠生门。\n 三关章第十八  三关之中精气深，九微之内幽且阴。口为心关精神机，足为地关生命棐，\n手为人关把盛衰。\n 若得章第十九  若得三宫存玄丹，太一流珠安昆仑。重重楼阁十二环，自高自下皆真人。\n玉堂绛宇尽玄宫，璇玑玉衡色兰玕。瞻望童子坐盘桓，问谁家子在我身。\n此人何去入泥丸，千千百百自相连。一一十十似重山，云仪玉华侠耳门。\n赤帝黄老与己魂，三真扶胥共房津。五斗焕明是七元，日月飞行六合间。\n帝乡天中地户端，面部魂神皆相存。\n 呼吸章第二十  呼吸元气以求仙，仙公公子已在前。朱鸟吐缩白石源，结精育胞化生身。\n留胎止精可长生，三气右回九道明。正一含华乃充盈，遥望一心如罗星。\n金室之下可不倾，延我白首反孩婴。\n 琼室章第二十一  琼室之中八素集，泥丸夫人当中立。长谷玄乡绕郊邑，六龙散飞难分别。\n长生至慎房中急，何为死作令神泣。忽之祸乡三灵殁，但当吸气录子精。\n寸田尺宅可治生，若当决海百渎倾。叶去树枯失青青，气亡液漏非己形。\n专闭御景乃长宁，保我泥丸三奇灵。恬淡闭视内自明，物物不乾泰而平。\n悫矣匪事老复丁，思咏玉书入上清。\n 常念章第二十二  常念三房相通达，洞得视见无内外。存漱五牙不饥渴，神华执巾六丁谒。\n急守精室勿妄泄，闭而宝之可长活。起自形中初不阔，三官近在易隐括。\n虚无寂寂空中素，使形如是不当污。九室正虚神明舍，存思百念视节度。\n六府修治勿令故，行自翱翔入天路。\n 治生章第二十三  治生之道了不烦，但修洞玄与玉篇。兼行形中八景神，二十四真出自然。\n高拱无为魂魄安，清净神见与我言。安在紫房帏幕间，立坐室外三五玄。\n烧香接手玉华前，共入太室璇玑门。高研恬淡道之园，内视密盼尽睹真。\n真人在己莫问邻，何处远索求因缘。\n 隐影章第二十四  隐形灭形与世殊，含气养精口如朱。带执性命守虚无，名入上清死录除，\n三神之乐由隐居。倏欻游遨无遗忧，羽服一整八风驱。控驾三素乘晨霞，\n金辇正立从玉舆。何不登山诵我书，郁郁窈窕真人墟。入山何难故踌躇，\n人间纷纷臭帤如。\n 五行章第二十五  五行相推反归一，三五合气九九节。可用隐地回八术，伏牛幽阙罗品列。\n三明出华生死际，洞房灵象斗日月。父曰泥丸母雌一，二光焕照入子室。\n能存玄真万事毕，一身精神不可失。\n 高奔章第二十六  高奔日月吾上道，郁仪结璘善相保。乃见玉清虚无老，可以回颜填血脑。\n口衔灵芒携五皇，腰带虎籙佩金璫，驾欻接生宴东蒙。\n 玄元章第二十七  玄元上一魂魄炼，一之为物叵卒见。须得至真始顾盼，至忌死气诸秽贱。\n六神合集虚中宴，结珠固精养神根。玉𥫽金龠常完坚，闭口屈舌食胎津，\n使我遂炼获飞仙。\n 仙人章第二十八  仙人道士非有神，积精累气以为真。黄童妙音难可闻，玉书绛简赤丹文。\n字曰真人巾金巾，负甲持符开七门。火兵符图备灵关，前昂后卑高下陈。\n执剑百丈舞锦幡，十绝盘空扇纷纭。火铃冠霄队落烟，安在黄阙两眉间，\n此非枝叶实是根。\n 紫清章第二十九  紫清上皇太道君，太玄太和侠侍端。化生万物使我仙，飞升十天驾玉轮。\n昼夜七日思勿眠，子能行此可长存。积功成炼非自然，是由精诚亦由专。\n内守坚固真之真，虚中恬淡自致神。\n 百谷章第三十  百谷之实土地精，五味外美邪魔腥。臭乱神明胎气零，那从反老得还婴。\n三魂忽忽魄糜倾，何不食气太和精，故能不死入黄宁。\n 心典章第三十一  心典一体五藏王，动静念之道德行。清洁喜气自明光，坐起吾俱共栋梁。\n昼日曜景暮闭藏，通利华精调阴阳。\n 经历章第三十二  经历六合隐卯酉，两肾之神主延寿。转降适斗藏初九，知雄守雌可无老，\n知白见黑急坐守。\n 肝气章第三十三  肝气郁勃清且长，罗列六府生三光。心精意专内不倾，上合三焦下玉浆。\n玄液云行去臭香，治荡发齿炼五方。取津玄膺入明堂，下溉喉咙神明通。\n坐侍华盖游贵京，飘颻三帝席清凉。五色云气纷青葱，闭目内眄自相望。\n使心诸神还相崇，七玄英华开命门。通利天道存玄根，百二十年犹可还。\n过此守道诚独难，唯待九转八琼丹。要复精思存七元，日月之华救老残，\n肝气周流络无端。\n 肺之章第三十四  肺之为气三焦起，视听幽冥候童子。调理五华精发齿，二十六咽玉池里。\n开通百脉血液始，颜色生光金玉泽。齿坚发黑不知白，存此真神勿落落。\n当忆此宫有座席，众神合会转相索。\n 隐藏章第三十五  隐藏羽盖看天舍，朝拜太阳乐相呼。明神八威正辟邪，脾神还归是胃家。\n耽养灵根不复枯，闭塞命门保玉都。万神方胙寿有馀，是谓脾建在中宫。\n五藏六府神明主，上合天门入明堂。守雌存雄顶三光，外方内圆神在中。\n通利血脉五藏丰，骨青筋赤髓如霜。脾救七窍去不祥，日月列布设阴阳。\n两神相会化玉英，淡然无味天人粮。子丹进馔肴正黄，乃曰琅膏及玉霜。\n太上隐环八素琼，溉益八液肾受精。伏于太阴见我形，扬风三玄出始青。\n恍惚之间至清灵，坐于飙台见赤生。逸域熙真养华荣，内盼沉默炼五形。\n三气徘徊得神明，隐龙遁芝云琅英。可以充饥使万灵，上盖玄玄下虎章。\n 沐浴章第三十六  沐浴盛洁弃肥薰，入室东向诵玉篇。约得万遍义自鲜，散发无欲以长存。\n五味皆至正气还，夷心寂闷勿烦冤。过数已毕体神精，黄华玉女告子情。\n真人既至使六丁，即受隐芝大洞经。十读四拜朝太上。先谒太帝后北向，\n黄庭内经玉书畅。授者曰师受者盟，云锦凤罗金钮缠。以代割发肌肤全，\n携手登山歃液丹。金书玉景乃可宣，传得可授告三官。勿令七祖受冥患，\n太上微言致神仙，不死之道此真文。\n ","description":"","id":38,"section":"道","tags":["黄庭内景经","黄庭经"],"title":"黄庭内景经","uri":"https://siteofen.github.io/zh/%E9%81%93/%E9%BB%84%E5%BA%AD%E5%86%85%E6%99%AF%E7%BB%8F/"},{"content":"上部经第一  老君闲居作七言，解说身形及诸神。上有黄庭下关元，后有幽阙前命门。\n呼吸庐间入丹田，玉池清水灌灵根。审能修之可长存，黄庭中人衣朱衣。\n关元茂龠阖两扉，幽阙侠之高巍巍。丹田之中精气微，玉池清水上生肥。\n灵根坚固老不衰，中池有士服赤朱。横下三寸神所居，中外相距重闭之。\n神庐之中当修治，玄膺气管受精府。急固子精以自持，宅中有士常衣绛。\n子能见之可不病，横理长尺约其上。子能守之可无恙，呼吸庐间以自偿。\n子保完坚身受庆，方寸之中谨盖藏。精神还归老复壮，心结幽阙流下竟。\n养子玉树令可杖，至道不烦无旁午。灵台通天临中野，方寸之中间关下。\n玉房之中神门户，既是公子教我者。明堂四达法海源，真人子丹当吾前。\n三关之中精气深，子欲不死修昆仑。绛宫重楼十二环，琼室之中五色集。\n赤神之子中池立，下有长城玄谷邑。长生要慎房中急，弃捐淫俗专子精。\n寸田尺宅可治生，鸡子长留心安宁。推志游神三奇灵，行间无事心太平。\n常存玉房神明达，时思太仓不饥渴。役使六丁玉女谒，闭子精门可长活。\n正室堂前神所舍，洗心自治无败洿。历观五藏视节度，六府修治洁如素。\n虚无自然道之固，物有自然道不烦。垂拱无为身体安，虚无之居在帏间。\n寂寞廓然口不言，修和独立真人宫，恬淡无欲游德园。清净香洁玉女前，\n修德明达神之门。\n 中部经第二  作道优游深独居，扶养性命守虚无。恬淡自乐何思虑，羽翼已具正扶骨。\n长生久视乃飞去，五行参差同根蒂。三五合气其本一，谁与共之斗日月。\n抱玉怀珠和子室，子能守一万事毕。子自有之持无失，即欲不死入金室。\n出日入月是吾道，天七地三回相守。升降进退合乃久，玉石落落是吾宝。\n子自有之何不守，心晓根基养华彩。服天顺地合藏精，七日之午回相合。\n昆仑之上不迷误，九原之山何亭亭。中有真人可使令，蔽以紫宫丹城楼。\n侠以日月为明珠，万岁昭昭非有期。外本三阳物自来，内拘三神可长生。\n魂欲上天魄入渊，还魂返魄道自然。庶几结珠固灵根，玉牝金龠常完坚。\n戴地悬天周乾坤，象以四时赤如丹。前仰后卑列其门，选以还丹与玄泉。\n象龟引气致灵根，中有真人巾金巾。负甲持符开七门，此非枝叶实是根。\n昼夜思之可常存，仙人道士非有异。积精所致和专仁，人尽食谷与五味。\n独食太和阴阳气，故能不死天相溉。试说五藏各有方，心为国主五藏王。\n受意动静气得行，道自将我神明光。昼日昭昭夜自守，渴可得浆饥自饱。\n经历六府藏卯酉，通我精华调阴阳。转阳之阴藏于九，常能行之可不老。\n肝之为气修而长，罗列五藏主三光。上合三焦下玉浆，我神魂魄在中央。\n精液流泉去臭香，立于玄膺含明堂。雷电霹雳往相闻，右酉左卯是吾室。\n 下部经第三  伏于志门候天道，近在子身还自守。清静无为神留止，精神上下开分理。\n精候天道长生草，七窍已通不知老。还坐天门候阴阳，下于喉咙神明通。\n过华盖下清且凉，入清灵渊见吾形。期成还年可长生，还过华下动肾精。\n立于明堂望丹田，将使诸神开命门。通利天道存灵根，阴阳列布若流星。\n肝气周还终无端，肺之为气三焦起。上坐天门候故道，津液醴泉通六府。\n随鼻上下开两耳，窥视天地存童子。调和精华治发齿，颜色光泽不复白。\n下于喉咙何落落，诸神皆会相求索。下入绛宫紫华色，隐藏华盖观通庐。\n专守心神转相呼，观我神明辟诸邪。脾神还归依大家，致于胃管通虚无。\n藏养灵根不复枯，闭塞命门如玉都。寿传万岁年有馀，脾中之神主中宫。\n朝会五藏列三光，上合天门合明堂。通利六府调五行，金木水火土为王。\n通利血脉汗为浆，修护七窍去不祥，二神相得化玉英，上禀天气命益长。\n日月列布张阴阳，五藏之主肾最精。伏于太阴成吾形，出入二窍合黄庭。\n呼吸虚无见吾形，强我筋骨血脉盛。恍惚不见过青灵，坐于庐下见小童。\n内息思存神明光，出于天门入无间。恬淡无欲养华茎，服食玄气可遂生。\n还过七门饮太渊，通我悬膺过青灵。坐于庐间见小童，问于仙道与奇方。\n服食芝草紫华英，头戴白素足丹田。沐浴华池生灵根，三府相得开命门。\n五味皆至善气还，被发行之可长存。大道荡荡心勿烦，吾言毕矣慎勿传。\n ","description":"","id":39,"section":"道","tags":["黄庭外景经","黄庭经"],"title":"黄庭外景经","uri":"https://siteofen.github.io/zh/%E9%81%93/%E9%BB%84%E5%BA%AD%E5%A4%96%E6%99%AF%E7%BB%8F/"}]