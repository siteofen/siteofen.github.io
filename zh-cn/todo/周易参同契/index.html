<!DOCTYPE html>
<html lang="zh-cn">
<head>
  <meta charset="utf-8">
  <meta http-equiv="X-UA-Compatible" content="IE=edge,chrome=1">
  <title>周易参同契 - Om</title>
  <meta name="renderer" content="webkit" />
<meta name="viewport" content="width=device-width, initial-scale=1, maximum-scale=1"/>

<meta http-equiv="Cache-Control" content="no-transform" />
<meta http-equiv="Cache-Control" content="no-siteapp" />

<meta name="theme-color" content="#f8f5ec" />
<meta name="msapplication-navbutton-color" content="#f8f5ec">
<meta name="apple-mobile-web-app-capable" content="yes">
<meta name="apple-mobile-web-app-status-bar-style" content="#f8f5ec">


<meta name="author" content="om" /><meta name="description" content="周易参同契序 盖闻《参同契》者，昔是古《龙虎上经》，本出徐真人。 徐真人青州从事，北海人也。后因越上虞人魏伯阳，造《五相类》以解前篇，遂改为《参" /><meta name="keywords" content="Om, 嗡" />






<meta name="generator" content="Hugo 0.92.2 with theme even" />


<link rel="canonical" href="https://siteofen.github.io/zh-cn/todo/%E5%91%A8%E6%98%93%E5%8F%82%E5%90%8C%E5%A5%91/" />
<link rel="apple-touch-icon" sizes="180x180" href="/apple-touch-icon.png">
<link rel="icon" type="image/png" sizes="32x32" href="/favicon-32x32.png">
<link rel="icon" type="image/png" sizes="16x16" href="/favicon-16x16.png">
<link rel="manifest" href="/manifest.json">
<link rel="mask-icon" href="/safari-pinned-tab.svg" color="#5bbad5">



<link href="/sass/main.min.f92fd13721ddf72129410fd8250e73152cc6f2438082b6c0208dc24ee7c13fc4.css" rel="stylesheet">
<link rel="stylesheet" href="https://cdn.jsdelivr.net/npm/@fancyapps/fancybox@3.1.20/dist/jquery.fancybox.min.css" integrity="sha256-7TyXnr2YU040zfSP+rEcz29ggW4j56/ujTPwjMzyqFY=" crossorigin="anonymous">


<meta property="og:title" content="周易参同契" />
<meta property="og:description" content="周易参同契序 盖闻《参同契》者，昔是古《龙虎上经》，本出徐真人。 徐真人青州从事，北海人也。后因越上虞人魏伯阳，造《五相类》以解前篇，遂改为《参" />
<meta property="og:type" content="article" />
<meta property="og:url" content="https://siteofen.github.io/zh-cn/todo/%E5%91%A8%E6%98%93%E5%8F%82%E5%90%8C%E5%A5%91/" /><meta property="article:section" content="todo" />
<meta property="article:published_time" content="2022-02-23T20:06:41-05:00" />
<meta property="article:modified_time" content="2022-02-23T20:06:41-05:00" /><meta property="og:site_name" content="Om" />

<meta itemprop="name" content="周易参同契">
<meta itemprop="description" content="周易参同契序 盖闻《参同契》者，昔是古《龙虎上经》，本出徐真人。 徐真人青州从事，北海人也。后因越上虞人魏伯阳，造《五相类》以解前篇，遂改为《参"><meta itemprop="datePublished" content="2022-02-23T20:06:41-05:00" />
<meta itemprop="dateModified" content="2022-02-23T20:06:41-05:00" />
<meta itemprop="wordCount" content="30043">
<meta itemprop="keywords" content="周易参同契,丹道," /><meta name="twitter:card" content="summary"/>
<meta name="twitter:title" content="周易参同契"/>
<meta name="twitter:description" content="周易参同契序 盖闻《参同契》者，昔是古《龙虎上经》，本出徐真人。 徐真人青州从事，北海人也。后因越上虞人魏伯阳，造《五相类》以解前篇，遂改为《参"/>

<!--[if lte IE 9]>
  <script src="https://cdnjs.cloudflare.com/ajax/libs/classlist/1.1.20170427/classList.min.js"></script>
<![endif]-->

<!--[if lt IE 9]>
  <script src="https://cdn.jsdelivr.net/npm/html5shiv@3.7.3/dist/html5shiv.min.js"></script>
  <script src="https://cdn.jsdelivr.net/npm/respond.js@1.4.2/dest/respond.min.js"></script>
<![endif]-->


<script async src="//busuanzi.ibruce.info/busuanzi/2.3/busuanzi.pure.mini.js"></script>

</head>
<body>
  <div id="mobile-navbar" class="mobile-navbar">
  <div class="mobile-header-logo">
    <a href="/zh-cn/" class="logo">Om</a>
  </div>
  <div class="mobile-navbar-icon">
    <span></span>
    <span></span>
    <span></span>
  </div>
</div>
<nav id="mobile-menu" class="mobile-menu slideout-menu">
  <ul class="mobile-menu-list">
    <a href="/zh-cn/">
        <li class="mobile-menu-item">主页</li>
      </a><a href="/zh-cn/post/">
        <li class="mobile-menu-item">目录</li>
      </a><a href="/zh-cn/categories/%E4%BD%9B/">
        <li class="mobile-menu-item">佛</li>
      </a><a href="/zh-cn/categories/%E9%81%93/">
        <li class="mobile-menu-item">道</li>
      </a><a href="/zh-cn/tags/">
        <li class="mobile-menu-item">标签</li>
      </a><a href="/zh-cn/categories/">
        <li class="mobile-menu-item">分类</li>
      </a>
  </ul>

  

  <div class="language-selector">
    <ul class="languages-list">
      
        
        

        <li class="language-item active">
          
            <a href="https://siteofen.github.io/zh-cn/todo/%E5%91%A8%E6%98%93%E5%8F%82%E5%90%8C%E5%A5%91/">中文</a>
          
        </li>
      
        
        

        <li class="language-item ">
          
            <a href="https://siteofen.github.io/en/">En</a>
          
        </li>
      
    </ul>
  </div>


</nav>

  <div class="container" id="mobile-panel">
    <header id="header" class="header">
        <div class="logo-wrapper">
  <a href="/zh-cn/" class="logo">Om</a>
</div>



  <div class="language-selector">
    <ul class="languages-list">
      
        
        

        <li class="language-item active">
          
            <a href="https://siteofen.github.io/zh-cn/todo/%E5%91%A8%E6%98%93%E5%8F%82%E5%90%8C%E5%A5%91/">中文</a>
          
        </li>
      
        
        

        <li class="language-item ">
          
            <a href="https://siteofen.github.io/en/">En</a>
          
        </li>
      
    </ul>
  </div>



<nav class="site-navbar">
  <ul id="menu" class="menu">
    <li class="menu-item">
        <a class="menu-item-link" href="/zh-cn/">主页</a>
      </li><li class="menu-item">
        <a class="menu-item-link" href="/zh-cn/post/">目录</a>
      </li><li class="menu-item">
        <a class="menu-item-link" href="/zh-cn/categories/%E4%BD%9B/">佛</a>
      </li><li class="menu-item">
        <a class="menu-item-link" href="/zh-cn/categories/%E9%81%93/">道</a>
      </li><li class="menu-item">
        <a class="menu-item-link" href="/zh-cn/tags/">标签</a>
      </li><li class="menu-item">
        <a class="menu-item-link" href="/zh-cn/categories/">分类</a>
      </li>
  </ul>
</nav>

    </header>

    <main id="main" class="main">
      <div class="content-wrapper">
        <div id="content" class="content">
          <article class="post">
  <div class="post-content">
    <h2 id="周易参同契序">周易参同契序</h2>
<blockquote>
<p>盖闻《参同契》者，昔是古《龙虎上经》，本出徐真人。
徐真人青州从事，北海人也。后因越上虞人魏伯阳，造《五相类》以解前篇，遂改为《参同契》。
更有淳于叔通，补续其类，取象三才，乃为三卷。
叔通亲事徐君，习此经，夜寝不寐，仰观乾象而定阴阳，则以乾坤设其爻位，卦配日月，托《易》象焉。
故夫子曰：悬象着明莫大乎日月。
所以服此还丹者，皆得寿同天地。
故日者太阳之火精，则朱汞为龙是也。
月者太阴之水精，即铅银为虎是也。
此之二宝，天地之至灵。
七十二石之尊，莫过於铅汞也。
感於二十四气，通於二十四名，变化为丹，服者长生，乘龙紫府。
朱砂者，火之子。水银者，金之孙，金者，日之所生。银者，月之所育。
日月互用，水火合成，龙虎相须，阴阳制伏，而成大丹。
其大丹者，有八而三品。
最尊上品，有神符白雪，九转金液大还丹，神水化之五符蒙覆，人食者当白日冲天，八石五金被化为宝。
次中品，有金花黄芽所制，养汞而成紫金丹砂，或有月月倍添，名日正养之道。
下品有雄黄，属土，得位中宫。
将军之号，能偃於水，曾青属木，明目养神，变化水银，成砂洞耀，名紫金丹。
八丹之中，唯三法为贵也。
乌食成凤，蛇饵为龙，人服长生，天地同寿。收人魂魄，返老归童。呼风叱云，玉女来侍。此实还丹之功力也。
故乾、坤者，上下釜也；坎、离者，水火为药也；震、艮者，运卦合符也。
中安金汞，傍助金华、黄芽，赤门养成，运火三岁，象自然之还丹，即太玄之炁足矣。何不成丹？
夫大丹者，朱化为汞，汞变为金，金变为砂，砂化为丹，故曰还丹。
还者，返旧之义；丹者，赤色之名。
汞者，本体是金，成砂之后，故号金砂。紫赤成丹，还归本体，故称大还丹。
其《参同契》具显，人不能明究，擅意自裁，遂成败失，所以无长生度世，非丹不能长年也。
若服金丹大药，云腾羽化。不服金砂，而不可驾鹤。
尝闻无能生有，有能成无，既有既无，何不服金汞之药？
且五谷犹能益寿，何况神药金丹？毒药尚能杀人，还丹岂无仙寿？
人无坚固之心，道岂违人之愿？
何弃红颜白日，玉貌成尘，若不学长生，须臾而为下鬼。
惟此还丹之理，《参同》皎然，遂见诸贤所注，悉皆隐密。
余玩其术，颇得其旨，劳苦不辞，所失无怨，志在金鼎。
而玩《参同》，被褐常思云林，性好常存道教。
虽在世俗，其心不群，思慕长生，而依仙术，道不违愿。
忽遇真人，明旦而受之，亲蒙口诀，兼梦神授，握笔记之，伏火汞成，还丹岂得谬也？
余长嗟学道之人，未经炉火而欲疾成，才有小失而起大怨，如此之流皆为习气不真，邪正参杂，心生犹豫，弥历岁年，血气才枯，奄归朝露，探可悲哉。
徒为学道之名，而无炼丹之志。
若有清虚志士，立性淳和，见世务如探汤，弃妻子如脱屦，睹浮生之遄速，知大道之攸长，即可以授之此经，研寻义理，莫辞得失之必成。
一成之后，看海水为丘陵，睹人生如聚沬，飞腾於太虚之上，逍遥於造化之中，此非天地之功，实为还丹之力，但寻《参同》，必晓其由，沿波索源，何忧不可？
余今所注，颇异诸家。
合正经理归大道，论卦象即火候为先，释阴阳则药物为正，其事显，其理明，看之炯然，必无疑惑，使后来君子同归大道，岂不善欤？</p>
</blockquote>
<hr>
<h2 id="周易参同契卷上">周易参同契卷上</h2>
<p>长生阴真人注</p>
<p>乾、坤者，易之门户。</p>
<blockquote>
<p>《系辞》曰：乾、坤，其《易》之门户邪？
乾，阳也。坤，阴也。
阴阳合德，而刚柔有体。
阴阳者，气也。刚柔者，形也。
禀阴阳之气，成金水之形。
易者，变易也。象其物宜。
金象乾以其刚直，水象坤以其柔顺，金水合体，凝而正坚，是变易也。
金性不败朽，是为万物宝，是不易也。
万物变化，必由阴阳之中，如人出入，皆从门户也。</p>
</blockquote>
<p>气化形也顺为人，形化气也逆成真</p>
<p>众卦之父母。</p>
<blockquote>
<p>《易》曰：乾，天也，故称其父。
坤，地也，故称其母。
震一索而得男，故谓之长男。
巽一索而得女，故谓之长女。
坎再索而得男，故谓之中男。
离再索而得女，故谓之中女。
艮三索而得男，故谓之少男。
兑三索而得女，故谓之少女。
众卦之父母，即乾、坤之谓也。</p>
</blockquote>
<p>乾三连，坤六断，离中虚，坎中满，震仰孟，艮覆碗，兑上缺，巽下断</p>
<p>坎离匡郭，运毂正轴。</p>
<blockquote>
<p>坎为水，离为火。
火性常动，水性常静，静以比轴，动以比毂。
言坎离二气，含受匡郭，运转以毂轴。
《坎》卦《彖辞》曰：习坎，重险也。水流而不盈。
盈刚在中也。即是水注器中。
《离》卦《彖辞》曰：离，丽也。
刚化成柔，故亨通。
丽，着也。重明者，阳也。柔者，阴也。
火着器外，水着器中。
水火气交，然后通达其情，化成其宝。
坎中盛阳，离中盛阴，亦匡郭之义。</p>
</blockquote>
<p>火着器外，水着器中。如煮开水</p>
<p>牝牡四卦，为槖为钥，覆冒阴阳。</p>
<blockquote>
<p>牝牡者，雌雄也。雌雄者，阴阳也。
乾、坎二卦为阳，坤、离二卦为阴。
槖钥水火之气，运於其中。
覆冒，犹包裹也。
金为阳，水为阴。
一阴一阳，变易之道也。</p>
</blockquote>
<p>道犹御者，执衔辔，准绳墨，随轨辙。处中而制外，数在於历纪。</p>
<blockquote>
<p>车中者，君也。
驾车者，马也。
马虽至顺，非人君无所制之。
君虽在车，非马不能行。
以金为君，刚之极也。
以水为马，顺之至也。
金在中而时动，水居外而常转。
水欲逃逸，金能制之。
故曰处中以制外也。</p>
</blockquote>
<p>西升经云：<code>身为神之车</code></p>
<p>月节有五六，</p>
<blockquote>
<p>五六者，三十也，为一月之数。刚柔各半，昼为刚阳，夜为柔阴。刚柔相交之时，即是金水会合之际。</p>
</blockquote>
<p>经纬奉日使，兼开六十四卦。</p>
<blockquote>
<p>《白虎通》曰：日月为经，五星为纬。
月者，太阴之精，积而成象，魄质合影，禀日之光，以明照夜。
日为君，月为臣，禀日之光，故为日之所使。
水禀和於金，亦如是也。
兼开者，为《易》卦兼阴之谓也。</p>
</blockquote>
<p>刚柔为表裹。</p>
<blockquote>
<p>《系辞》曰：阴阳者，言其气。刚柔者，言其形。
变化始於气象，而后成形。
形者，金水也；气者，水火也。
以水火之气，变金水之形也。</p>
</blockquote>
<p>朔旦屯直事，</p>
<blockquote>
<p>《序卦》曰：屯者，物之始生也。
王辅嗣曰：此卦，阴求於阳，弱者不能自济，必依於强。
弱者水，强者金也。金既用事，水来顺之。金能应焉，所以交也。
《彖》曰：刚柔始交而难生。动乎崄中，大亨贞。刚者，金也；柔者，水也。
得水火之气而相交，动乎阳中为水，轮转於器中。亨通贞正。
阴阳既交，然后通达其情，而成正性。
正性者，即真宝之谓也。
谓朔月一日，旦言平明也。直事者，谓当直之人，执其事也。
《遁甲经》曰：八门直事，即其义也。阴阳始交，屯难之际，故以《屯》卦执其事也。</p>
</blockquote>
<p><img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi03b.png" alt="屯">水雷屯，《序卦》：「有天地，然后万物生焉。盈天地之间者唯万物，故受之以《屯》。《屯》者，盈也；」</p>
<p>至暮蒙当受。</p>
<blockquote>
<p>《序卦》曰：物生必蒙，故受之以《蒙》。
蒙者，物之稚也。
王辅嗣曰：此一卦，阴亦先来於阳，阴昧而阳明，阴困童蒙，阳能发之，非独此两卦，阴求於阳，自十一月至四月，皆纯阳用事，阴求於阳也。
《彖》曰：匪我求童蒙，童蒙求我。
我者，阳也，阳则金也。童蒙者，阴也，阴者水也。
金能用事，阴求於阳也。水故求之，故曰：童蒙求我。
《象》曰：九二，包蒙，吉。纳妇，吉，刚柔接也。
阳为男，阴为女，阴合於阳，故云纳妇。
刚者，金也。柔者，水也。金水相交，即刚柔合也。</p>
</blockquote>
<p><img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi04b.png" alt="蒙">山水蒙，入夜蒙蒙然</p>
<p>昼夜各一卦，用之如次序。</p>
<blockquote>
<p>昼用《屯》，夜用《蒙》。童蒙求我，《屯》谓阴阳始交，循环不绝也。</p>
</blockquote>
<p>既未至晦爽，终则复更始</p>
<blockquote>
<p>晦昧，爽晦也。月初为明，月尽为晦。《既》、《未》至晦爽之时，昼夜用《屯》、《蒙》矣。《屯》、《蒙》者，金水始交之义也。</p>
</blockquote>
<p><img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi63b.png" alt="既济">水火既济<img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi64b.png" alt="未济">火水未济</p>
<p>日辰为期度，动静有早晚。</p>
<blockquote>
<p>辰谓十二时，每辰至一月十五日，受一气乃有小变易。
每受一气，则一变焉。
一年二十四气，万物大成。
金水受气成形，形亦如之矣。
日行迟，一日行一度；月行疾，一日行十三度。
日则一岁一周天，月则一月一周天。
金象日，水象月，转之迟速，取此喻焉。
测此度数，而知运转之期候。
候此动静，而知凝结之早晚。
动静谓水火，早晚言文武也。</p>
</blockquote>
<p>春夏据内体，从子到辰巳。</p>
<blockquote>
<p>子、丑、寅为春，卯、辰、巳为夏，此六月，纯阳用事，阴求於阳也。</p>
</blockquote>
<p>秋冬当外用，自午讫戌亥。</p>
<blockquote>
<p>午、未、申为秋，酉、戌、亥为冬。此六月，纯阴用事，而阳求於阴也。
即是水已凝而纳金，金消散而入水。
夫卦有内体外体，内为阳下三画也，外为阴上三画也。
上三，即下三之用。
伏羲画卦，本有三画以象天、地、人，谓之三才，未尽天地之物宜，因而重之，更画三画，内为体，外为用。
春夏据内体，即当《乾》之初九、九二、九三也。
秋冬当外用，复当《坤》之初六、六二、六三也。
处阳之时，则水求於金也。
在阴之时，即金求於水。
金居内，水居外，内外之际，取象卦中也。</p>
</blockquote>
<p>赏罚应春秋。</p>
<blockquote>
<p>春生万物，如天之行赏；秋杀百草，如天之行罚。
火气行，则金水冲融，是春也。水气行，而金水凝结，是秋也。</p>
</blockquote>
<p>昏明顺寒暑。</p>
<blockquote>
<p>虽昼夜用，而不违寒暑。寒则以文，暑则以武，以顺其时，不违天道。</p>
</blockquote>
<p>爻辞有仁义，随时发喜怒。</p>
<blockquote>
<p>爻者，画也。仁义者，阴阳也。
谓卦六画之内，有阴阳，阳则生物，故称仁；阴则成物，故称义。
在阳则舒，故喜；在阴则惨，故怒。
还如，金得水气则喜，水得火气则怒。
《系辞》曰：禁人为非，曰义。即是禁其金水，不令流逸。</p>
</blockquote>
<p>如是，四时之气顺，五行得其理，</p>
<blockquote>
<p>四时谓春、夏、秋、冬，五行谓金、木、水、火、土。顺四时之气，依五行之用，则金、水不失其宜。</p>
</blockquote>
<p>天地设位而易行乎其中矣。</p>
<blockquote>
<p>《系辞》曰：天尊地卑，乾坤定矣。卑高以陈，贵贱位矣。天地既立，易乃生焉。
天地谓阴阳，阴阳交而万物化生。阴阳交而万物化生者，即变易之义也。
金水为天地，水火为变易也。</p>
</blockquote>
<p>天地者，乾坤也。</p>
<blockquote>
<p>天地者，形也；乾坤者，气也。始於气象，而后成形，亦由金水受水火之气，而后成形也。</p>
</blockquote>
<p>设位者，列阴阳配合之位也。</p>
<blockquote>
<p>阴禀阳受，谓之配合，即金、水相交之谓也。</p>
</blockquote>
<p>《易》谓坎离者，乾坤二用。二用无爻位，周流行六虚。</p>
<blockquote>
<p>乾坤者，天地之用；坎、离者，乾坤之用。
四方上下，为之六虚。言其器中，非六位。
坎离者，水火之气；乾坤者，金水之形。
形者有质而块然，气者无形而潜运。
周流六虚之内，变化之义也。
在二用之中，金水用之，故无爻位。
《系辞》曰：变动不居，周流六虚。上下无常，刚柔相易。即金水、水火变易之义也。</p>
</blockquote>
<p>往来既不定，上下亦无常。</p>
<blockquote>
<p>水火之气相蒸，金水之形常转，自然往来不定，上下无常也。</p>
</blockquote>
<p>幽潜沦匿，升化於中。</p>
<blockquote>
<p>水得火而升腾，金居水而潜匿，递相变化，凝结器中也。</p>
</blockquote>
<p>包槖万物，为道纪纲。</p>
<blockquote>
<p>纲为阳，纪为阴。此言纪纲者，阴在上，阳在下也。
包槖万物者，天地也。为道纪纲者，阴阳也。
包槖金水者，炉器也。为器纪纲者，水火也。</p>
</blockquote>
<p>以无制有，器用者空。</p>
<blockquote>
<p>金水之质为有，水火之气为无。水火之气相交，金水之姿自合。用此二气，等於虚无也。</p>
</blockquote>
<p>故推消息，坎离没亡。</p>
<blockquote>
<p>《易·正义》曰：能消息者，必专无败，谓消息水火也。消息以时，即金水相得；消息不以时，即水火相克。
水火者，即坎离也。
没亡者，非水尽也。日没即月生，月没即日出，盖谓阴阳循环相用事也。</p>
</blockquote>
<p>言不苟造，论不虚生。</p>
<blockquote>
<p>《参同契》依此三圣之至言，以极阴阳之变化，非不师古，虚生此文。</p>
</blockquote>
<p>引验见效，校度神明</p>
<blockquote>
<p>日月为金水之验，阴阳为神明之度。欲知金水之会合，但侯日月之运移。日月相推之谓变，阴阳不测之谓神也。</p>
</blockquote>
<p>推类结字，原理为证</p>
<blockquote>
<p>字谓日下着月成易字。类谓以龙喻乾，以马喻坤也。</p>
</blockquote>
<p>坎戊月精，离己日光。</p>
<blockquote>
<p>坎为水，离为火。戊为阴，己为阳。
阳之精，积而为火；火之精，积而为日。
阴之精，积而为水；水之精积而为月。
故曰：坎戊月精，离己日光。
还如，水火之气，熏蒸金水之形。</p>
</blockquote>
<p>日月为易，刚柔相合</p>
<blockquote>
<p>日下着月为易字。昼为刚，夜为柔。
金水象日月之相合，终一载之凝结。</p>
</blockquote>
<p>土旺四季，罗络始终。</p>
<blockquote>
<p>日与月，一月一相合，十二合而成岁。
土无正形，常王四季，即炉之四面也。
终始而为罗络焉。</p>
</blockquote>
<p>青赤白黑，各居一方。皆中宫所禀戊己之功。</p>
<blockquote>
<p>於炉四面，随方画其神也。
东方青龙，木之精；南方朱雀，火之精；西方白虎，金之精；北方玄武，水之精；中央戊己，土之精。
故以土实器中，兼画此四神以防金水之逃逸。
制水者，惟土而已，故云戊己之功。
下文曰水以土为鬼，土填水不起是也。</p>
</blockquote>
<p>《易》者，象也。悬象着明，莫大乎日月。</p>
<blockquote>
<p>象也者，象其物宜。
离为日，坎为月。日月者，水火之精是也。
运天之道，唯日月为先。
昼则阳刚，日之正也。夜则阴柔，月之功也。
以金水之用，莫先於水火。水火之精，日月之谓。
万物非日月不生，金水非水火不成也。</p>
</blockquote>
<p>穷神以知化，阳往则阴来。</p>
<blockquote>
<p>《系辞》曰：阴阳不测之谓神，一阴一阳之谓道。
能穷阴阳之道，则知变化之源。
金水即变化之源，水火乃阴阳之道。
阴阳往来，相荡成宝。
夫子曰：知变易之道者，其知神之所为乎。</p>
</blockquote>
<p>辐辏而轮转，出入更卷舒。</p>
<blockquote>
<p>谓水火之气，争凑於器中，熏蒸金水之形，如车轮之常转。
水气入，则火气卷；火气入，则水气舒。卷舒不离於器内。</p>
</blockquote>
<p>卦有三百八十四爻，据爻摘符，符谓六十四卦也。</p>
<blockquote>
<p>爻者，画也。摘者，别也。一卦六画，六十四卦都三百八十四画，以当一斤之数。
一斤之金，都有三百八十四铢也。
用金水、水火之际，或象卦体，或象爻辞，爻象虽殊，不出於六十四卦也。</p>
</blockquote>
<p>每至朔旦，震来受符。</p>
<blockquote>
<p>每至月朔，即地气动出地上也。是以震卦当其位焉。
《震》卦《象》曰：震厉，成刚也。震者，动也。厉者，危也。阴在上，而阳在下，阳既升矣，变柔在刚。
阴居阳上，是以危也。
水在金上，是乘刚也。
得火则动，常危厉焉。
候气之法，以十二律依神埋之，於室内取芦椴灰实中，罗谷幕上，气至则吹动灰也。以此侯之，即其验也。</p>
</blockquote>
<p>当斯之际，天地媾其精。</p>
<blockquote>
<p>《系辞》日：天地絪缊，万物化醇；男女媾精，万物化生。
天地者，男女也；精气者，阴阳也。
男女结媾，精气乃舒。
男女相交，精气为物。
金水者，天地也。精气者，水火也。
金水感水火之精，而化为真宝，即是水火震动之时。
金水结其精气，非唯一月，而气一动。一日一夜，亦有阴阳之气也。</p>
</blockquote>
<p>日月相撢持。</p>
<blockquote>
<p>撢持者，杼柚之貌。日月者，天地之用。
天地之气交接，以藉日月运移。还如，金水须水火变易也。</p>
</blockquote>
<p>雄阳播玄施，雌阴化黄色</p>
<blockquote>
<p>《坤·文言》日：玄黄者，天地之杂色。天玄地黄，即是阴阳相交也。
雄阳者，武中之武。雌阴者，阴中之阴。
猛武之气既施，弱水之姿潜转，一寒一暑，变化黄色之芽，即此谓也。</p>
</blockquote>
<p>混沌神交接，权舆树根基。</p>
<blockquote>
<p>天地未分，谓之混沌。
混沌之时，乾坤默默，虽未变易，终为万物之根，即是金水湛然之时，乃为还丹之本也。</p>
</blockquote>
<p>经营养鄞鄂，凝神以成枢。</p>
<blockquote>
<p>经营者，运为之貌。鄞鄂者，岩棱之词。
运为水火之功，以赞岩棱之美，神理凝寂，寂然自成其枢。
枢者，还丹棱之气也。</p>
</blockquote>
<p>众夫蹈以出，蠕动莫不由。</p>
<blockquote>
<p>众夫者，人民之称。蠕动者，含灵之流。
俱在天地之中，任其陶铸者也。
金水、水火并出阴阳，有为无为，莫不由斯道也。</p>
</blockquote>
<p>於是，仲尼始鸿蒙，乾坤得#27洞虚。</p>
<blockquote>
<p>仲尼，孔丘之字。鸿蒙者，混沌之名。
孔丘依《十翼》以阐幽，彰《易》道之玄妙，始分混沌之理，方见乾坤之德，傍通情也。
合彼虚无，未由不因《参同》之文，岂识还丹之理也？</p>
</blockquote>
<p>稽古当元皇，关睢建始初。</p>
<blockquote>
<p>稽，考也。元皇，天皇也。考上古天皇之时，男女不求而自合。自黄帝已后，男女非求而不成，即《关雎》之义也。
诗曰：关关睢鸠，在河之洲。窈窕淑女，君子好逑。
逑，匹也，盖谓求其淑善之女，以配君子。
金者，男也。水者，女也。金既先动，水乃应之，即是男求女也。</p>
</blockquote>
<p>冠婚气相纽，元年乃芽滋。</p>
<blockquote>
<p>冠婚之时，男女交会，精气纽结，滋蔓成躯，亦如九层之台，起於垒土。
元年，岁首。万物芽生，渐渐滋多，非算能及金水相感，亦如是耶。</p>
</blockquote>
<p>圣人不空生，上观显天符。</p>
<blockquote>
<p>圣人，谓伏羲。伏羲画八卦之时，仰则观於天文，俯则察於地理，中观万物之宜，与乌兽之文，近取诸身，远取诸物，始作八卦，以通神明之德，以类万物之情。
天符，谓七曜，配五行，即还丹之始也。</p>
</blockquote>
<p>天符有进退，屈伸以应时。</p>
<blockquote>
<p>《系辞》曰：变化者，进退之象。往者屈也，来者伸也，屈伸相感，而利害生焉。
谓日月五星，阴阳昼夜。是以刚柔相感而万物生，金水相感而真宝成。</p>
</blockquote>
<p>故《易》统天心，《复》卦建始萌。</p>
<blockquote>
<p>复者，阴阳返本之谓。天地以无为之心，无为即天地之本。
《易》曰：复，亨。出入无疾。亨，通也。冬至之日，阴阳气复於地下，亨通之际，出入俱无病焉。
又曰：复，其见天地之心乎？且夫雷动风行，千变万化，寂然至无，是其本也。
本者，即天地之心矣。复，既非静而自静，则天地之心可见。十一月，一阳爻动於黄泉之下，万物萌动，故云始於萌。
当此之时，金在下，居一阳之位；水在上，处五阴之位。
阴为阳变，渐成坚冰，及至金水俱伏之后，即是无为之际。
无为者，大道之本。得一者，还丹之功。
非还丹而莫契其道，其唯无思无为也。不拾有为，寂然不动，此即真无为之理也。</p>
</blockquote>
<p><img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi24b.png" alt="复">地雷复</p>
<p>长子继父体，因母立兆基。</p>
<blockquote>
<p>震，是乾之长子。
夫子曰：震一索，而得，男，故谓之长男者也。
震居束方，纯阳之位，承乾之功，长养万物，万物之旨，非动不生。是以称长子。
因母者，谓震卦二阴在上，渐化为阳，故曰母也。
一阳初动於下，即其萌。兆，根基也。金，长子也。
铅是父，是五金之精，而生於金，故云长子。母者，水也。金因母化，却化为金，即是因母之义也。</p>
</blockquote>
<p>消息应锺律，升降据斗枢。</p>
<blockquote>
<p>消息，谓伺侯也。伺候金水，得阴阳之时，须测十二锺律。
锺以度天上之文，律以测地中之气。用火之际，以此伺候焉。
金得水火之气，升降旋转，象彼枢星之移建。
欲知器内形状，但候此而为验也。</p>
</blockquote>
<p>三日出为爽，震受庚西方。</p>
<blockquote>
<p>爽，明也。月生三日，而后有明，出於西方庚地。
火动三日，气方达於器中。当是时也，水亦居庚。水为阴，月之象也。
谨候月之生，生即知水之动静，故云震受庚西方。</p>
</blockquote>
<p>八日兑受丁，上弦平如绳。</p>
<blockquote>
<p>月生八日为上弦者，象弓之挂，弦平如绳。
八日，月方见南方丁她是也。金亦随焉。
金为君，转迟，故八日而后行。
水为臣。转疾，故三日而已行。
金水流行，验此知侯时矣。</p>
</blockquote>
<p>十五乾体就，盛满甲东方。</p>
<blockquote>
<p>月至十五日，出於东方甲地而圆满。
是时，金合水於甲地，而受一气，有金之形体。</p>
</blockquote>
<p>蟾蜍与兔影；日月两气双。</p>
<blockquote>
<p>蟾蜍与兔，俱居月中。影者，光明之貌。
至十五日，一兽之气双明於月中，余日则亏缺，不复全其貌。
每十五日，则万物各受一气。一气至，金水之姿亦双明白，盖取象於二兽焉。</p>
</blockquote>
<p>蟾蜍视卦节，兔者吐生光。</p>
<blockquote>
<p>《白虎通》曰：兔者，吐也。言其吐月之光华。蟾蛛见，则月圆。蟾蛛没，则月缺。以此为金水之侯也。</p>
</blockquote>
<p><img src="/img/%E5%91%A8%E6%98%93%E5%8F%82%E5%90%8C%E5%A5%91.assets/yi60b.png" alt="节">水泽节</p>
<p>七八数已讫，屈折低下降。</p>
<blockquote>
<p>七八十五日已后，其月渐渐亏缺，归功於日，受符复行。金受水符，复周游也。</p>
</blockquote>
<p>十六转受统，巽辛见平明。</p>
<blockquote>
<p>月为臣，日为君，故月禀日之光，三日成魄，八日成光，十六日归功於日，受符复行也。
月出巽地，至辛平明，金受水符。还如，日变於月也。</p>
</blockquote>
<p>艮直於丙南，下弦二十三。</p>
<blockquote>
<p>二十三日，为下弦，月欲尽时。
还如，初生之象。其时，月出艮，至丙南平明，乃以水之候也。</p>
</blockquote>
<p>坤乙三十日，东北丧其朋。</p>
<blockquote>
<p>至三十日，月出乙，没於坤。坤者，阴也。故云得朋，东北及西南者也。故云丧朋，水自东北流至西南，同丧朋也。</p>
</blockquote>
<p>节尽相禅与，继体复生龙。</p>
<blockquote>
<p>节尽，月终。禅与者，阴禅位於阳也。月终为阴，月初为阳。阳即龙也。
继阴之体，而复生阳，故云继体复生龙是也。
金继水体，复生於阳。阳，火气也。
王辅嗣曰：以龙喻乾，以马喻坤，从其类也。</p>
</blockquote>
<p>壬癸配甲乙，乾坤括始终。</p>
<blockquote>
<p>括，结也。壬癸，水以配坤。甲乙，阳以配乾。
盖言一月之内，阴阳各半。成结万物，实在阴阳。
阴阳者，即水火之气，故能成金水之形。
《系辞》曰：乾知太始，坤作成物。始终之义也。</p>
</blockquote>
<p>七八数十五，九六亦相应。</p>
<blockquote>
<p>七、九，阳数。六、八，阴数。
阴阳相配，已成一月。金水、水火变化亦然。</p>
</blockquote>
<p>四者合三十，易气索灭藏。</p>
<blockquote>
<p>四者，谓七、八、九、六，共成三十日。
变易之道，顺其阴阳，阴至则藏，阳至则出。</p>
</blockquote>
<p>八卦列布耀，运移不失中。</p>
<blockquote>
<p>八卦，为乾、坤、坎、离、震、巽、艮、兑也。
八卦布列，运转阴阳。阴阳和平，不失中道。
亦如金水，用水火之气，而不失於器也。</p>
</blockquote>
<p>元精訬难视，推度幼符证。</p>
<blockquote>
<p>元精者，元气也。
《易》谓：太极生两仪，两仪生日月，日月生四时，四时生五行，五行生十二月，十二月生二十四气。十五日成节，二节成一月。四时成一岁，周而复始。
推度谓日月，符证谓八卦。
元气悬远，不可见其形容，故推日月以度寒暑，占其卦象以明吉凶。
即金水禀精气於器中，不可见其状貌，亦以寒暑、日月、卦象测焉。他皆仿此。</p>
</blockquote>
<p>居则观其象，准法其形容。</p>
<blockquote>
<p>《系辞》曰：仰则观象於天。
象，谓日月、五星、二十八宿。日月合，则金水合。金水合，则内外之形可见矣。</p>
</blockquote>
<p>立表以为范，占候定吉凶。</p>
<blockquote>
<p>范，法也。立日月以为法则，乃金水凝结可候而知。
《系辞》曰：吉凶者，得失之象；悔吝者，忧虞之象。既有失，则悔吝生。悔吝生，则忧虞至矣。谨侯消息，无乃忧虞，则还丹可见也。</p>
</blockquote>
<p>发号顺时令，勿失爻动时。</p>
<blockquote>
<p>冬至后，一阳爻动於黄泉之下。此时起火，可谓顺时宜也。</p>
</blockquote>
<p>上察河图文，下序地形流。中稽於人情，参合考三才。</p>
<blockquote>
<p>天文谓火，地形谓水，人情谓侯文武。
火炎於下，水流於上，人情候於中，即三极之道备矣。</p>
</blockquote>
<p>动则循卦节，静则象彖辞。</p>
<blockquote>
<p>《震》卦，动也。《复》卦，静也。火炎而动，顺其卦也。水流而静，象其辞也。
《复·彖辞》曰：复，其见天地之心乎？天地以静，无为之谓也。</p>
</blockquote>
<p>乾坤用施行，天下然后理。可不慎乎。御政之首。</p>
<blockquote>
<p>《乾·文言》曰：时乘六龙以御天。乾道变化，各正性命。
乾坤者，天地之用。乾坤行而万物化生，则天下之物，各得其理。
水火象此，不失其宜，则金水得其理也。</p>
</blockquote>
<p>管括密微，阖舒布宝。</p>
<blockquote>
<p>为还丹之法，务在纳闭管口，使其坚密。
然后，金水舒畅，乐得阴阳，是以能成其真，无差失也。</p>
</blockquote>
<p>要道魁柄，统化纲纽。</p>
<blockquote>
<p>《金海》曰：北斗七星，辅一星，太微、北斗为帝车，运于中央，临制四方，分别阴阳，建于四时。
杓立五行，移应节度，定诸纪纲。太乙之使，第一至第四为魁，第五至第七为杓，合为斗，居阴布阳，故称北斗。
开阳重宝，故置辅易。
夫斗上一星主天位，二主地，三主火，四主水，五主土，六主木，七主金，是以日月会焉。
若顺於斗，则知五行。
能顺五行，纪纲自立。纪纲既立，何患乎金、水、火之不理焉？</p>
</blockquote>
<p>爻象内动，吉凶始起。</p>
<blockquote>
<p>夫列卦者，爻象也。爻象动乎内，吉凶见乎外。
谓金水取准於爻象焉。
吉者，金能留水。凶者，谓水逃亡。二者之中，在於水火，少失时候，凶其降之。</p>
</blockquote>
<p>五纬错顺，应时感动。</p>
<blockquote>
<p>《乙巳占》日：日月为经，五星为纬。
五星，则水，火、金、木、土也。
五星顺则阴阳调。五星错行，则阴阳逆，所经之国，无不灾害。
水火若调，金水则顺。水火不节，金水则亡。感动之间，以此之为候。</p>
</blockquote>
<p>四七乖戾，侈离俯仰。</p>
<blockquote>
<p>四七，二十八宿也。乖戾者，差跌也。侈离者，失位也。
二十八宿以应五行所历，而皆侈离差跌，此即金、水、火之象也。</p>
</blockquote>
<p>文昌总录，诘责台辅。</p>
<blockquote>
<p>《乙巳占》曰：文昌六星，在北斗魁前，经纬天下文德之官，谓金、木、水、火、土、谷。
第五为司中，主司过诘咎。第六司禄，佐理扬宝，亦主集计祸福。三台六星，两两起居。文昌行，承太微。
太微阶平，则阴阳调，风雨顺。时辅一星，在北斗杓傍。丞相之位明，则四时序，五行理。五星、二十八宿、三台、辅星等，番为文昌所管。
阴阳顺时，则众星受符复行。阴阳过差，则文昌诘之以为过咎。
言此者，皆炉火取象於中。
文昌者，土之象也。阴阳者，水、火、木、金也。四者之中，土能制之，所以广引譬喻，以大其功也。</p>
</blockquote>
<p>百官有司，各典所部。</p>
<blockquote>
<p>《神枢灵辖》曰：柱史一星，主记过失；三公三星，主宣德化；九卿三星，主理万事；尚书五星，主纳言；谘谋、大理二星，主刑狱事；其余众官，各有其位。
恐繁文墨，不复尽书。中国之官，皆象於此。即谓五方之神，水火之精，各有所主也。</p>
</blockquote>
<p>日合五行精，月受六律纪。</p>
<blockquote>
<p>《乙巳占》云：日月与五星，一月一合，於午月受律气，亦与日合。金、木、水、火，各效於此也。</p>
</blockquote>
<p>五六三十度，度竟复更始。</p>
<blockquote>
<p>日，一日行一度。月，一日行十三度，而与日合，合而后行也。
月初为阳，月尽为阴。一月之中，而有阴阳更始，终而复始。如循环金水，象之轮转。</p>
</blockquote>
<p>原始要终，存亡之绪。</p>
<blockquote>
<p>始为阳，终为阴。阴阳之道，即文武之谓。文武以时，则金水存。
文武不节，则金水逃逸。终始存亡，在乎水火也。</p>
</blockquote>
<p>或君骄溢，亢满违道。</p>
<blockquote>
<p>君者，金也。亢，极也。
言金得猛武之气，至多则亢极，不成正道。
正道者，其唯还丹乎？</p>
</blockquote>
<p>或臣邪佞，行不顺轨。</p>
<blockquote>
<p>臣者，水也。水得刚阳之气，流荡不顺循轨则，既非其道，邪佞之行於是彰焉。
君臣之象，此之谓也。必使乎金水相得，实藉於水火以时也。</p>
</blockquote>
<p>弦望盈缩，垂变吝咎。</p>
<blockquote>
<p>月，八日为上弦，二十三日为下弦，十五日为望。
望者，日月相望见也。
月有盈缩，度数不明，则难知金水之期。悔吝过度，则咎生矣。</p>
</blockquote>
<p>执法刺讥，诂过移主。</p>
<blockquote>
<p>《金海》曰：太微、十星、翼、秒，此天子之庭，诸侯府也。
列宿受符，诸神考节。南蕃一星，曰端门。
东曰左执法，廷尉之象。西曰右执法，御史大夫之象。
所以刺举凶奸者也。
五星二十八宿及诸杂星，转离其次，不循阴阳，则左右执法举其过失，移其所主。
主者，金也。执法者，火也。金不能制水，则使火气逼而逐之。</p>
</blockquote>
<p>辰枢受正，优游任下。</p>
<blockquote>
<p>《乙巳占》曰：北极五星，谓之北辰。
天之中，以正四时。天运无辍，而极星不移。含光出气，以斗布常。
关命运节，神明流精，生一以主黄帝。辰极者，金象也。
金在器内，优哉游哉，任其水火熏蒸，自然而成其正体。</p>
</blockquote>
<p>明堂政德，国无害道。</p>
<blockquote>
<p>明堂三星，天子布政之官。明堂，器之象也。
金者，君之象也。金在器内。修德而居。水火熏蒸，亦无害矣。</p>
</blockquote>
<p>内以养己，安静虚无。</p>
<blockquote>
<p>内，谓器内。金水自安於器中，寂然无为，与虚无同体也。</p>
</blockquote>
<p>原本隐明，内照形躯。</p>
<blockquote>
<p>谓矿中出金，金虽昭昭，而内明。外如顽愚，常暗也。</p>
</blockquote>
<p>闭塞其兑，筑固灵株。</p>
<blockquote>
<p>株者，根本也。兑者，器口也。根本者，金水也。金水为还丹之根，故曰灵株。
固塞器口，勿失毫厘。金水虽灵，不能流逸。</p>
</blockquote>
<p>三光陆沉，温养子珠。</p>
<blockquote>
<p>日、月、星为三光。日为阳光，星、月为阴光。阳者，金也。阴者，水也。俱沉伏於器中。
子珠者，视子如珠也。金生於水，水是金子，受气而存，故称温养子珠存。</p>
</blockquote>
<p>视之不见，近而易求。</p>
<blockquote>
<p>谓金水在器中，不可得而可见也。常易於水火也。还丹易求。</p>
</blockquote>
<p>黄中渐通理，润泽达肌肤。</p>
<blockquote>
<p>《坤·文言》曰：君子黄中通理，正位居体，美在其中，而畅於四肢，发於事业，美之至也。
水白，金黄也。金入水中，其情通畅。金能变水，使色如身，非独黄中肌肤亦尔。自然润一体，美畅四肢。</p>
</blockquote>
<p>初正则终循，干立未可持。</p>
<blockquote>
<p>阳为干，阴为肢，即金水之谓，金虽唱，水尚力微，未可扶持，即成真实。
但初首火正，则一月正，一年可得而知之，终始循环，更相代也。</p>
</blockquote>
<p>一者己掩蔽，俗人莫知之。</p>
<blockquote>
<p>一者，谓水。水数一也，而水蒙蔽器上，制水便其不逸焉。
而世俗之人，莫知有此道，虚亡货财也。</p>
</blockquote>
<p>上德无为，不以察求。下德为之，其用不休。</p>
<blockquote>
<p>上德言水，下德言火。
水则湛然常静，无为之体。
火则炎而常动，有为之宗也。
处无为之地，自求无为。在有为之时，则用不休矣。</p>
</blockquote>
<p>上闭则称有，下闭则称无。</p>
<blockquote>
<p>上者，水也。下者，火也。火以气达，用气者虚。无水以体，位见体者为用。</p>
</blockquote>
<p>无者以奉上，上有神德居。</p>
<blockquote>
<p>神德者，水也。火气者，无也。无以炎上，凝水而流水火气及还丹之用也。</p>
</blockquote>
<p>此两孔窍法，吟气亦相须#52。</p>
<blockquote>
<p>两孔为经纬，上下口也，须相也。
上口近水，下口逼火。
水火之气，两相调和。调和顺宜，金体成矣。</p>
</blockquote>
<p>知白守黑，神明自来。白者金精，黑者水基。</p>
<blockquote>
<p>水黑，金白也。金精者，黄芽。必使水之不流逸，莫先於金精者焉。
神者，妙万物之为言者也。物之极妙，方化为真，如神降之不知来迹也。</p>
</blockquote>
<p>水者道枢，其数名一</p>
<blockquote>
<p>五行之中，水数一也。水能变化，为道枢机。</p>
</blockquote>
<p>阴阳之始，玄含黄芽。</p>
<blockquote>
<p>玄者，水也。黄芽，金精也。金水初交之时，即是阴阳之始也。</p>
</blockquote>
<p>五金之主，北方河车。</p>
<blockquote>
<p>河车者，五金之精，即铅之异名。</p>
</blockquote>
<p>故铅外黑，内怀金华。被褐怀玉，外为狂夫。</p>
<blockquote>
<p>铅虽外黑，内有金华之象，如人怀玉，外衣褐而佯狂也。</p>
</blockquote>
<p>金为水母，母隐子胎，水者金子，子藏母胞。</p>
<blockquote>
<p>金生水，故为母焉。水生於金，复称其子。未产之际，常隐胞胎。</p>
</blockquote>
<p>真人至妙，若有若无。</p>
<blockquote>
<p>虽有真宝之象，未为真宝之形，故云若有若无也。</p>
</blockquote>
<p>髻髭大渊，乍沈乍浮。</p>
<blockquote>
<p>大渊者，器中也。水得火气，浮沈无常。</p>
</blockquote>
<p>进而分布，各守境隅。</p>
<blockquote>
<p>谓水、火、金、木俱进之时，则四神分布，各守於境隅也。</p>
</blockquote>
<p>采之类白，造之则朱。</p>
<blockquote>
<p>采动之时，金如白色。造作既毕，其色如朱也。</p>
</blockquote>
<p>炼为表卫，白裹贞居。</p>
<blockquote>
<p>白者，水也。贞者，正也。采炼之时，水为金表。道成德就，水隐金中，合体而居，共成正道。</p>
</blockquote>
<p>方圆径寸，混而相扶</p>
<blockquote>
<p>金水两相和同，方圆共有一寸。</p>
</blockquote>
<p>先天地生，巍巍尊高。旁有垣阙，状若蓬壶。环匝关闭，四通踟蹰。守御密固，阏绝奸邪。曲阁相通，以戒不虞。可以无思，难以愁劳。神气满堂，莫之能留。守之者昌，失之者亡。动静休息，常与人俱。</p>
<blockquote>
<p>先天地者，器也。天地有，金生水也。
先立其器，然后入於金水，是以称先。
器首出於炉头，故称尊高矣。
以土为炉，状如垣阙；炉器相接，有如山形，所以比其蓬莱，谓真人在内炉中。
器外周匝如环，轮回相通，象於曲阁。固塞际会，阏绝纤微，务使坚完，贵其牢密，识其妙理，则无思而成。
失其本源，乃忧愁无益。
动静休息之间，为取拾之际，虽功在水火，而成在金水，亦由於人，非自得也。故曰动静休息，常与人俱也。</p>
</blockquote>
<p>是非历藏法，内视有所思。</p>
<blockquote>
<p>谓胎息之道，视五藏而存思也。</p>
</blockquote>
<p>履行步斗宿，六甲以日辰。</p>
<blockquote>
<p>履行星，步北斗，服六甲之符，吞日月之炁也。</p>
</blockquote>
<p>阴道厌一九，浊乱弄元胞</p>
<blockquote>
<p>一者，元炁。九者，阳道。为房中之衍，则元炁、阳道乱浊，而将亡也。</p>
</blockquote>
<p>食气鸿肠胃，吐正吸所邪</p>
<blockquote>
<p>身中为正，身外为邪。吐身中之正，吸身外之邪，常使肠之鸿满也。</p>
</blockquote>
<p>昼夜不卧寐，肠鸣未尝休。身体既疲倦，恍惚状如痴。百脉鼎沸驰，不得清澄居。</p>
<blockquote>
<p>为历脏等法，日夜肠鸣，未常休歇，则百脉疲倦，状若痴人也。</p>
</blockquote>
<p>累垣立坛宇，朝暮敬祭祀。鬼物见形像，梦寐感慨之。心欢意悦喜，自谓必延期。遂以夭命死，腐露其形骸。举措辄有违，悖逆失枢机。</p>
<blockquote>
<p>此数者为信鬼神之道，而数祭祀为功，妄想心成，梦寐亦见以为得道，遂自悦焉。
不知失天命之中，更加夭折也。
为法者，多在山林之间。至于命终，自然腐露。
胎息已下，皆非正道，所以引而明之，殊非合和之流，乃是乱常之类。
《太清经》曰：长生之道，不在祭祀、事鬼神也，不在导引、屈伸也，不在咒呵、多语也，不在精思，自勤苦也。长生之道，要在神丹。知之甚易，为成是难，唯待九转八琼丹。其余杂法，多所误人。苟知正道，慎勿为也。</p>
</blockquote>
<p>诸术甚众多，千条有万余。前却违黄老，曲折戾九都。</p>
<blockquote>
<p>《太清经》曰：黄老，谓中央黄老君；九都，谓九真之法，皆自然之道。</p>
</blockquote>
<p>明者省厥旨，旷然知所由。</p>
<blockquote>
<p>以要言之，黄者，土也；九者，阳也；土压阳也，不令飞举。
诸术之中，唯《参同》最妙。审察圣意，知其事源，则道无不成，德无不就也。</p>
</blockquote>
<p>勤而行之，夙夜不怠</p>
<blockquote>
<p>营之一年，昼夜不倦。</p>
</blockquote>
<p>经营三载，轻举远游。</p>
<blockquote>
<p>日服一稻米，三年道成。即欲冲虚，任其多少。</p>
</blockquote>
<p>跨火不焦，入水不濡。能存能亡，长乐无忧。道成德就，潜伏俟时。太一乃召，移居中洲。功满上升，应箓受图。</p>
<blockquote>
<p>太一之神，监护烧炼。合丹之后，先白上清，上清知之，当受图箓矣。身亦上升也。</p>
</blockquote>
<p>火记不虚作，演易以明之。</p>
<blockquote>
<p>炉火之事，本法阴阳。人者，阴阳之元，取象以相明也。</p>
</blockquote>
<p>偃月法炉鼎。</p>
<blockquote>
<p>器形如偃月。</p>
</blockquote>
<p>白虎为熬枢。</p>
<blockquote>
<p>白虎者，金也。先下金，后下水，水以金为枢纽。</p>
</blockquote>
<p>汞日为流珠。</p>
<blockquote>
<p>流珠，汞也，太阳之精物也。</p>
</blockquote>
<p>青龙与之俱。</p>
<blockquote>
<p>青龙者，水也。水与金，俱入於器中矣。</p>
</blockquote>
<p>举东以合西，魂魄自相求</p>
<blockquote>
<p>龙为水，虎为金。金水相合，如人之有魂魄。
阴神曰魄，阳神曰魂。魂魄相求，即是阴阳相合矣。</p>
</blockquote>
<p>上弦兑数八，下弦艮亦八。两弦合其精，乾坤体乃成。二八应一斤，易道正不倾。</p>
<blockquote>
<p>二八一十六，共成一斤。虽取象阴阳，乃变易之道也。</p>
</blockquote>
<p>铢有三百八十四，亦应火候爻象之计</p>
<blockquote>
<p>二十四铢为一两，当三百八十四铢，一卦六爻，六十四卦都有三百八十四画，即与易道相应也。</p>
</blockquote>
<p>以金入猛火，色不夺晶光。自开辟以来，日月不亏明，金不失其重，日月形如常。</p>
<blockquote>
<p>引喻以明之。</p>
</blockquote>
<p>金木从月生，朔旦受日符。</p>
<blockquote>
<p>月既受符於日水亦受符於金。</p>
</blockquote>
<p>金友归其母，月晦日相包。</p>
<blockquote>
<p>月晦之时，金包於水。</p>
</blockquote>
<p>隐藏其垣郭，沉沦於洞虚。</p>
<blockquote>
<p>金水未成垣郭之状，且沉没於洞虚之内。</p>
</blockquote>
<p>金复其故性，威光鼎乃嬉。</p>
<blockquote>
<p>以金成金，复其本也。金既受已，鼎喜其功。</p>
</blockquote>
<p>子午数合三，戊己号称五。三五既谐和，八石正纲纪。</p>
<blockquote>
<p>子为水，水数一。午为火，火数二。相合成三。
戊己，土也，土数五。三与五合成八。
为金水之纲纪者，唯水、火、土而已。
《中经》曰三物一家，都归戊己者是也。
凡言三物者，即是水、火、土之三物也。</p>
</blockquote>
<p>呼吸相贪欲，伫息为夫妇。</p>
<blockquote>
<p>水火之气，呼吸於器中。金水禀之而相交。金为男，水为女。金水合体，即夫妇之道存焉。</p>
</blockquote>
<p>黄土金之父，流珠水之母。水以土为鬼，土填水不起。</p>
<blockquote>
<p>流珠者，丹砂之名。金生於土，水出於砂，土克水，故言鬼。使水不飞者，唯土之功也。</p>
</blockquote>
<p>朱雀为火精，气平调胜负。</p>
<blockquote>
<p>朱雀火之精，炉南以画之。能调金水者，唯火而已矣。</p>
</blockquote>
<p>水盛火消灭，俱死归厚土。</p>
<blockquote>
<p>火虽炽盛，终为水之消灭。俱息之际，土块然独存。还丹既成，水火亡矣。</p>
</blockquote>
<p>三性已会合，本性共宗祖。</p>
<blockquote>
<p>三性为金、水、火，五行相生，更为宗祖。水与金合，遇火而成。</p>
</blockquote>
<p>巨胜尚延年，还丹可入口。</p>
<blockquote>
<p>服巨胜，尚得延年。饵还丹，岂无羽化？</p>
</blockquote>
<p>金性不败朽，故为万物宝。术士服食之，寿命得长久。</p>
<blockquote>
<p>金非常金，还丹之谓。</p>
</blockquote>
<p>土游於四季，守界定规矩。</p>
<blockquote>
<p>炉之四面，以土涂之。</p>
</blockquote>
<p>金砂入五内，雾散若风雨。熏蒸达四肢，颜色悦泽好。鬓发白变黑，更生易牙齿。老翁复丁壮，耆妪成姹女。改形免世厄，号之曰真人。</p>
<blockquote>
<p>黄芽状如金砂，入水之中，其疾如风雨。水为金变，初黑后黄。金为父，水为母，故云老翁、耆妪。
金水化为金，既成宝，自免陶甄世厄也。
丁壮者，金盛之貌。姹女者，处子之名也。</p>
</blockquote>
<p>若胡粉投火中，色坏还为铅。</p>
<blockquote>
<p>炼铅为粉，炼粉为铅，归其本也。</p>
</blockquote>
<p>冰雪得温汤，解释成太玄。</p>
<blockquote>
<p>水凝而冰，冰消为水，亦归本也。</p>
</blockquote>
<p>金以砂为主，禀和於水银。</p>
<blockquote>
<p>砂者，黄芽之别名，投水银而成矣。</p>
</blockquote>
<p>变化由其真，终始自相因。</p>
<blockquote>
<p>以金为金，金必成矣。种粟望粟，粟亦生焉。欲作服食仙，宜用同类者。</p>
</blockquote>
<p>植禾当以粟，覆鸡用其子。以类辅自然，物成易淘冶。</p>
<blockquote>
<p>男生而伏，女偃其躯。自然之理，还丹成矣。何异陶冶之力也？</p>
</blockquote>
<p>类同者相从，事乖不成宝。是以燕雀不生凤，狐兔不乳马，水流不炎上，火熏不润下。</p>
<blockquote>
<p>金水与铅，是其类也。过此以往，事乖不成。</p>
</blockquote>
<p>世问多学士，高妙美良才。邂逅不遭值，好火亡货财。据案依说文，妄以意为之。端绪无因缘，度量何操持。捣治羌石胆，云母及矾磁。硫黄烧豫章，铅鸿合和治。鼓下五石铜，以之为辅枢。异性不同种，安肯合体居。千举必万败，侥幸讫不遇。穉年至白首，用索怅狐疑。背道守迷路，履径入曲邪。管窥不广见。难以揆方来。</p>
<blockquote>
<p>此叹世上之人，不误还丹之道，广求石药，至白首无成也。</p>
</blockquote>
<p>若夫至圣，不过伏羲，数画八卦，效天地图。文王帝之宗，修而演爻辞。夫子庶圣雄，《十翼》以辅之。三君天所挺，迭兴更御时。优劣有步骤，功德不相殊。制作有所踵，推度审分铢。有形易忖量，无兆难虑谋。造事令可法，为世定诗书。素无前识资，因师觉悟之。浩若褰帷帐，瞑目登高台。</p>
<blockquote>
<p>此叹三圣帝，犹不能知还丹之道，而闭目入於泉台。况矹矹苍生，锵锵冠冕，举世迷惑，岂能为之？
《尚书》曰：知之非艰，行之惟艰。</p>
</blockquote>
<p>《火记》六百篇，所取等不殊。文字郑重说，俗人不熟思。辄为贤者谈，曷敢诈伪词。若遂结舌喑，绝道获罪诛。写情著竹帛，恐泄天之符。犹豫增叹息，俛仰掇虑思。陶冶有法程，未忍悉陈敷。略述其纲纪，开端见枝条。</p>
<blockquote>
<p>恐人不悟，殷懃说之，犹尚昏迷，莫知道本。虽乱辞至博，门户逾深，智者参焉，无由不得也。</p>
</blockquote>
<p>以金为堤防，水入乃优游。</p>
<blockquote>
<p>先为提防，水则不溢矣。提防何为？故先下金，后方投水。水遇金也，优哉游哉。</p>
</blockquote>
<p>金计有十五，水数亦如之。</p>
<blockquote>
<p>水成数六，金成数九。六九相计，共成十五。举其阴阳犹尚昏迷，非斤两之也。</p>
</blockquote>
<p>临炉定铢两，五分水有余。</p>
<blockquote>
<p>十分为一寸，一寸为一斤。即金有五分，余是水也。此为定数也。</p>
</blockquote>
<p>二者以为真，金重如本初。</p>
<blockquote>
<p>二者，为金水。金水入器，共有一斤，及成真也，不减元数。</p>
</blockquote>
<p>其三遂不入，水二与之俱。</p>
<blockquote>
<p>金、水、土为三。水与金，为二。金水自入，土在外焉。</p>
</blockquote>
<p>三物相含受，变化状若神。</p>
<blockquote>
<p>三物谓金、水、土。金水相成制者，土也。居中变化，若有神灵。</p>
</blockquote>
<p>下有太阳气，伏蒸须臾问。</p>
<blockquote>
<p>谓火为太阳也。</p>
</blockquote>
<p>先液而后凝，号曰黄舆焉。</p>
<blockquote>
<p>金水得火，而俱成。其液随气凝结，渐成坚冰，其色如金，故号黄舆也。</p>
</blockquote>
<p>岁月将欲讫，毁性伤寿年。</p>
<blockquote>
<p>还丹既成，金水性灭。</p>
</blockquote>
<p>形体如灰土，状若明窗尘，捣治并合之，驰入赤色门。</p>
<blockquote>
<p>此言还丹，欲成变化之状，象人捐节，而后归真。</p>
</blockquote>
<p>固塞其际会，务令完致坚。</p>
<blockquote>
<p>岁月欲终，火气复猛，固塞不密，败於垂成也。</p>
</blockquote>
<p>炎火张於下，昼夜声正勤。始文使可修，终竟武乃陈。</p>
<blockquote>
<p>《歌》曰：首尾武，中间文。始七十，终三旬。二百六，善调均。
谓初武七十日；复武七十日；后武三十日；中间三百六十日，文也。</p>
</blockquote>
<p>候视加谨慎，审察调寒温。</p>
<blockquote>
<p>寒温，文武也。</p>
</blockquote>
<p>周旋十二节，节尽更始元。</p>
<blockquote>
<p>以月为候，候金水焉。</p>
</blockquote>
<p>气索命将绝，休死亡魂魄。</p>
<blockquote>
<p>谓欲终时，冬三日，水王，木相，火死，土囚，金休。阴为魄，阳为魂，阴阳俱废也。</p>
</blockquote>
<p>色转更为紫，赫然成还丹。</p>
<blockquote>
<p>还者，还其本色也。人禀道气而生，服之却归於道，故名之曰还丹也。</p>
</blockquote>
<p>粉提一刀圭，九鼎最为神。</p>
<blockquote>
<p>还丹既成，日服稻米。即欲羽化，顿服刀圭。</p>
</blockquote>
<p>推演诠五行，较约而不烦。举水以激火，掩然灭光荣。</p>
<blockquote>
<p>若知五行之道，事省不烦於人。水火之气相蒸，本金之光自灭。</p>
</blockquote>
<p>日月相激薄，常存晦朔间。</p>
<blockquote>
<p>日月薄蚀，常晦朔之间，阴阳交会之时，更相掩冒也。此时，金水亦复如之。</p>
</blockquote>
<p>水盛坎侵阳，火衰离昼昏。</p>
<blockquote>
<p>水火气交，更相休旺。</p>
</blockquote>
<p>阴阳相吞食，交感道自然。</p>
<blockquote>
<p>若非自然，谁使为也？金水相感，理亦如之。</p>
</blockquote>
<p>名者以定情，字者缘性言。</p>
<blockquote>
<p>以金为金，金名不易。黄芽金字，因性而称。</p>
</blockquote>
<p>金来归性初，乃得称还丹。</p>
<blockquote>
<p>炼金成金，即成还丹。</p>
</blockquote>
<p>吾不敢虚说，仿效圣人言。</p>
<blockquote>
<p>仿效《易》象也，非敢擅为宗旨。</p>
</blockquote>
<p>古记提龙虎。</p>
<blockquote>
<p>龙虎，金水也。</p>
</blockquote>
<p>黄帝美金华，淮南炼秋石。</p>
<blockquote>
<p>矾石粉也。</p>
</blockquote>
<p>王阳加黄芽。</p>
<blockquote>
<p>还丹之道，唯此二物。金水总三名，同出异名。</p>
</blockquote>
<p>贤者能持行，不肖母与俱。</p>
<blockquote>
<p>臆度银之与铅，同入金水。</p>
</blockquote>
<p>古今道犹一。</p>
<blockquote>
<p>年代虽殊，道无二也。</p>
</blockquote>
<p>对谈咄所谋，学者加勉力，留念深思惟。</p>
<blockquote>
<p>圣人立法以自明，恐时俗之流不信也。</p>
</blockquote>
<p>至要言其露，昭昭不我欺。</p>
<blockquote>
<p>不我欺者，不欺於人也。</p>
</blockquote>
<hr>
<p>前段时间，致力于网站水级元素的增加，限于财运和行业，没有增加太多自动化收入。暂时放在一边吧。继续阅读周易参同契。</p>
<h2 id="周易参同契卷中">周易参同契卷中</h2>
<p>长生阴真人注</p>
<p>乾刚坤柔，配合相包。</p>
<blockquote>
<p>乾，阳也，故刚直。坤，阴也，故柔顺。
柔顺喻水，刚直比金。刚柔相包，以为配偶也。</p>
</blockquote>
<p>阳禀阴受，雌雄相须。须以造化，精气乃舒。</p>
<blockquote>
<p>阴阳配合，若雌雄相须。相须之时，精气为物，即是金水合体，禀气成真也。</p>
</blockquote>
<p>坎离冠首，光耀垂敷。玄冥难测，不可画图。</p>
<blockquote>
<p>坎为水，离为火。火在下，水在上，居器之端。端者，首也。炎赫炉内，故云垂敷。玄冥谓道之幽微，言说莫契，况乎图画而测其源也。</p>
</blockquote>
<p>圣人揆度，参序元基。</p>
<blockquote>
<p>圣人，谓伏羲。元基，道之本。圣人，仰观俯察，而知道根。</p>
</blockquote>
<p>四者混沌，径入虚无。</p>
<blockquote>
<p>四者，谓乾、坤、坎、离，即金、木、水、火之谓。四者浑合，自然生成。虚无，无心为喻。</p>
</blockquote>
<p>六十卦用；张布为舆。</p>
<blockquote>
<p>阴阳之用，如人之用车舆，运转循环，无穷极也。</p>
</blockquote>
<p>龙马就驾，明君御持。和则随从，路平不邪。邪遇险阻，倾危国家。</p>
<blockquote>
<p>龙者，乾也。马者，坤也。君者，火也。国家者，炉器也。火气调通，则金水循常而不飞。火气不和，则金水淫溢而流荡。流荡之际，坏器败炉。以龙喻乾，以马明坤也。</p>
</blockquote>
<p>君子居其室，出其言善者，千里之外应之。喻金公处神室；为万乘之主，处九重之室，发号出政，顺阴阳节令。藏器俟时，勿违卦日。</p>
<blockquote>
<p>《系辞》曰：君子居其室，出其言善，则千里之外应之，况其迩者乎？
出其言不善，则千里之外违之，况其迩者乎？
以喻金也。二至之日，阴阳俱复，先王以是日闭关，商旅不行。人君顺阴阳以开阖。金木居器中，喻九重室也。
发号出政，用水火也。顺寒暑生成。候也。
《屯》、《蒙》以日用，则不违卦体，而合卦爻辞也。</p>
</blockquote>
<p>《屯》以申子，《蒙》用寅戌。</p>
<blockquote>
<p>《乙巳占》日：同类异位者，寅、午、戌为火，申、子、辰为水。申、子、辰属阴，寅、午、戌属阳。
平明至日中为阳，日中至黄昏为阴，即当朔旦《屯》直事，其暮《蒙》当受。</p>
</blockquote>
<p>馀六十卦，各自有日。</p>
<blockquote>
<p>即谓晦至朔旦，《震》来受符，《复》卦建始萌之类也。</p>
</blockquote>
<p>聊陈两象，未能究悉。当仁施德，立义刑设。逆之者凶，顺之者吉。</p>
<blockquote>
<p>两象，谓水火。水有仁而好惠，火有义而多刑。顺之，则金水调和。逆之，则金水逃逸。</p>
</blockquote>
<p>按历法令，至诚专密。谨候日月；审察消息。纤介不正，悔吝为贼。</p>
<blockquote>
<p>《系辞》曰：吉、凶、悔、吝生乎动。动，有火也。火气既动，审明消息，消息无方，悔吝生矣。若日辰过刻，纤介有差，则金水不凝，而生灾害也。</p>
</blockquote>
<p>二至改度，乖错委曲。隆冬大暑，盛夏霜雪。二分纵横，不应漏刻。风雨不节，水旱相伐。虫蝗涌沸，天见其怪。山崩地圯，草异旁出。</p>
<blockquote>
<p>《乙巳占》日：二至、二分之日？阴阳分至。先之一辰为离，辰至此之位皆在四仲之月。
八月、二月，阴阳分位。五月、十一月，阴阳俱至。
二月，阳气始出，阴气始入，为阴离。
八月，阴气始出，阳气始入，为阳离。
阳生于子，阴生于午。
五月，阴气始至，阳气始屈，故分至。
先之一辰为离，言阴阳以此辰分离也。
上数事者，盖谓阴阳不调，即有如此之应也。
若水火不节，金水亦斯变也。</p>
</blockquote>
<p>孝子用心，感动皇极。近起于口，远流殊域。</p>
<blockquote>
<p>孝子者，水也。皇极者。金也。即是水感于金，流转不停，适于异域，处他方也。</p>
</blockquote>
<p>或以招祸，或以致福。或兴太平，或造兵革。四者之中，由乎胸臆。</p>
<blockquote>
<p>四者，谓乾、坤、坎、离，谓甲、胄、兵、戈。阴阳不调则祸起，阴阳调则福来。福来之时，自太平也。二者之中，由于火。火之猛烈，有若兵戈。</p>
</blockquote>
<p>动静有常，奉其绳墨。</p>
<blockquote>
<p>火动水静，以顺阴阳，不移如绳墨之准的。</p>
</blockquote>
<p>四时顺宜，与气相得。</p>
<blockquote>
<p>水火之气，以顺四时。</p>
</blockquote>
<p>刚柔断矣，不相涉入。</p>
<blockquote>
<p>昼则阳刚，夜则阴柔。昼夜自分，不相凌铄。</p>
</blockquote>
<p>五行守界，不妄盈缩。</p>
<blockquote>
<p>五方之神，各守本界，以卫金水，不使亏盈也。</p>
</blockquote>
<p>《易》行周流，诎伸反复。</p>
<blockquote>
<p>变易之道，周流而行。阴屈阳伸，阳屈阴伸，反复其位，循环无穷也。</p>
</blockquote>
<p>晦朔之间，合符行中。</p>
<blockquote>
<p>晦朔之问，日月交会。既以受符，复行金水。以此时，亦相结媾，将毕，还游器中。符，谓直符，言朔及旦用《震》为直符，《屯》为直事；暮及月晦，用《巽》为直符，《蒙》为直事。</p>
</blockquote>
<p>溷闷濛鸿，牝牡相从。滋液润泽，施化流通。天地神灵，不可度量。</p>
<blockquote>
<p>溷闷濛鸿，混沌之貌。水为牝，金为牡。金水合会，相从不违，遂能润泽肌肤，流通施化，难测何异神灵？</p>
</blockquote>
<p>利用安身，隐形而藏。</p>
<blockquote>
<p>《乾·文言》日：利者，义之和也。既以物和，身自安也。谓金水利用，隐于器中也。</p>
</blockquote>
<p>始于东北，箕斗之乡。旋而右转，呕轮吐萌。</p>
<blockquote>
<p>日月右转，五星左旋，起于斗中，而合于午。当是时也，月呕其轮，物吐其萌，金吐其液，水呕其光。</p>
</blockquote>
<p>潜潭见象，发散精光。</p>
<blockquote>
<p>潜潭，谓水。精光，谓金。金王可以发辉，水清可以见象。</p>
</blockquote>
<p>毕昂之上，震出为证。</p>
<blockquote>
<p>毕昂，西方宿。月，三日魄生，而见于毕昂之上。起火三日，气方达于器中。水得火气而震动也，故以月为证验。</p>
</blockquote>
<p>阳气造端，初九潜龙。阳以三立，阴以八通。故三日震动，八日兑行。</p>
<blockquote>
<p>九者，阳之极数，龙能变化，故以喻乾。二月仲春，枝叶成立。八月仲秋，根核始成。火之三日而水动，八而金行。金象日，行迟。水象月，行疾。三三相应，八八相通，谓阴阳感之，相须成物，潜龙勿用，正当建子之月，金水初入之时，故以潜龙为喻也。</p>
</blockquote>
<p>九二见龙，和平有明。三五德就，乾体乃成。</p>
<blockquote>
<p>《乾·文言》日：九二，见龙在田，君德也。德博而化。三五，十五日，月满之时，即金体渐渐成就，正当九二之时。</p>
</blockquote>
<p>九三夕惕，亏折神符，盛衰渐革，终还其初。巽继其统，固际操持。</p>
<blockquote>
<p>巽为长女，长女者，水也。兑上离下曰革。水火相战，而后生变者也。《易》日：九三，君子终日乾乾，夕惕若厉，无咎也。九三非龙德也，故以君子喻之。
九三之时，阳气盛，盛而铃衰，阴阳终始也。
阳气既盛，阴气则衰，阴阳相战，所以革也。是以火在器下，水在器上，长女居中，外水火气交，金水自变，即乾乾夕惕，而后变生。</p>
</blockquote>
<p>九四或跃，进退道危。艮主进止，不得瑜时。二十三日，典守弦期。</p>
<blockquote>
<p>《乾·文言》曰：九四，或跃在渊，无咎，何谓也？子曰：进退无常，非离群也。《艮·象》曰：艮，止也。时止则止，时行则行；动静不失其时。艮其止，止其所也。九四或跃在渊之时，即当金水沸涌，居其器之中，或进或退，不离其居，顺时候也。复当二十三日，下弦之际也。</p>
</blockquote>
<p>九五飞龙，天位加喜。</p>
<blockquote>
<p>九五飞龙在天，即是君王之位。君既当位，能无喜乎？纯阳之时，金正用事也。</p>
</blockquote>
<p>六五坤极，结括终始。温养众子，世为类母。</p>
<blockquote>
<p>《坤·象》曰：六五，黄裳元吉。王辅嗣日：黄，巾之色；裳，下之饰。垂黄裳以获元吉，非用武也。极阴之盛，不至疑阳，以文在中，美之至也。《坤》卦六五之位，乃是纯阳之时，阴极阳生，相承变化。坤为万物之母，故报养众子。阴为终，阳为始。当是之时，水亦全盛，而代于金也。</p>
</blockquote>
<p>阳数已讫，终则复始。推情合性，转而相与。</p>
<blockquote>
<p>阳生于子，终于巳。阴生于午，终于亥。阳生则阴复，阴生则阳复。虽性自然，而有如禅位。</p>
</blockquote>
<p>上九亢龙，战德于野。</p>
<blockquote>
<p>亢，极也。阳极阴生，故战于野。金水之道，与此无殊也。</p>
</blockquote>
<p>用九翩翩，为道规矩。</p>
<blockquote>
<p>九者，阳也。阳，刚直之物，唯干体取用之。干金，阳火也。金能用火，是以成其真也。</p>
</blockquote>
<p>循据游玑，升降上下。</p>
<blockquote>
<p>环玑，北斗星也。北斗左转，日月右漩。漩主金，玑主水。升降轮回，无常也。</p>
</blockquote>
<p>周章六爻，难可察睹，故无常位，为《易》宗祖。</p>
<blockquote>
<p>　谓《乾》、《坤》六爻变化，循环无常位。《干》、《坤》立，而变易生焉。是以称其宗祖也。</p>
</blockquote>
<p>朔旦为《复》，阳气始通。出入无疾，立表为刚。黄锺建子，兆乃滋亨。播施柔暖，黎蒸得常。</p>
<blockquote>
<p>十一月一日，阳气始复。复者，入也。阳气初生。生者，出也。各禀自然，俱无疾病。冬至之日，律中黄锺，阳气始生于子，万物方动，萌芽渐滋，黎众蒸进播布也。谓天布其阳气，众庶进其常道。常道，火道也。是时，金水初复器中，俱禀阴阳，亦无疾病。</p>
</blockquote>
<p>《临》炉施条，开云正光。光耀浸进，日以益长。</p>
<blockquote>
<p>《晋·彖》曰：晋，进也。明出地上，顺而丽乎天。《益·彖》曰：天施地生，＇其益无方。几益之道，与时偕进。明为阳火，地上为炉；下火者，器也。言火进炉下，而著于器。金象于天，水象于地。金水施生，自然相合也。</p>
</blockquote>
<p>丑之大吕，结正低昂。</p>
<blockquote>
<p>建丑之月，律中大吕。吕，申也。阳气火申之时，金水正低昂也。低昂者，高下无怛之貌。</p>
</blockquote>
<p>仰以承《泰》，刚柔并隆。阴阳交接，小往大来。</p>
<blockquote>
<p>《泰·众》曰：泰，小往大来，吉亨。则是天地交而万物通，上下交而其志同。刚柔者，金水也。阴阳者，水火也。金水变而水火通，水火通而其志同。盖取象于六十四卦也。</p>
</blockquote>
<p>辐凑于寅，运移趋时。</p>
<blockquote>
<p>建寅之月，阳气大申。当此之际，金水辐奏运转，顺时也。</p>
</blockquote>
<p>渐历《大壮》，侠列卯门。</p>
<blockquote>
<p>《大壮·彖》曰：刚以动也，故大壮。刚者，金也。即是金初化液，渐至大壮。壮者，坚冰之貌也。</p>
</blockquote>
<p>榆荚坠落；还归本根。</p>
<blockquote>
<p>立春木王，甲往召乙，乙怀金气，以还应甲，故仲春杀检荚。荚，白象，金色也。榆荚归根，金以还本。</p>
</blockquote>
<p>刑德相负，昼夜始分。</p>
<blockquote>
<p>《遁甲经》云：天地之道，阴为刑，阳为德。出则万物犯刑，入则万物存德。故曰：刑德集聚，俱会于门，天地解离，不可复合。二月、八月，阴阳分位。二月，阳气始出，阴气始入，为阴离。八月，阴气始出，阳气始入，为阳离。金水、水火，亦顺于此也。</p>
</blockquote>
<p>《夬》阴以退，阳升而先。洗擢羽翮，振索宿尘。</p>
<blockquote>
<p>《夬·彖》曰：夬，决也。刚决柔也。柔乘五刚也。刚，金；柔，水也。金化于水，欲至无刑。五刚一柔，决无难也。</p>
</blockquote>
<p>《乾》健盛明，广被四邻。</p>
<blockquote>
<p>乾，健也。阳气刚健，盛于四月，故曰广被四邻。当此之时，金亦如是。</p>
</blockquote>
<p>阳终于巳，中而相干。</p>
<blockquote>
<p>阳生于子，终于巳。阴生于午，终于亥。一年之中，阴阳各半。相干，谓阴相干犯也。阴附于阳，故战于野，即相干之义。金水亦时相干。</p>
</blockquote>
<p>《姤》始端绪，履霜最先。</p>
<blockquote>
<p>彖曰：姤，遇也。天地相遇，品物咸亨。《坤·彖》曰：履霜，坚冰，阴始凝也。驯致其道，至坚冰也。天地相遇，即是金水相亲。履霜坚冰，金水变化之貌。《参同契》取象至深，研之唯深也。</p>
</blockquote>
<p>《井》底寒泉，午主蕤宾。宾服于阴，阴为主人。</p>
<blockquote>
<p>《井·彖》曰：改邑，不改井，乃以刚中也。以刚处中，故能定居其所。器以象金，以喻刚。刚处器中，不离其处。夏至之日，律中奠宾，阳也。宾服于阴，建午之月，阴生阳，复于阴，阴者为主。当是时，金方用事，金复水中，则水为主。</p>
</blockquote>
<p>《遁》去世位，收敛其精。怀德俟时，柄迟昧冥。</p>
<blockquote>
<p>《遁》之为义，以场附阴，阴道欲浸而长，正道亦未全灭。夏至已后，阴长阳消，阴为主人，阳附阴也。即是金附于水，水道盈，阳敛其精，待时而动。建子之月，即是其时。柄迟，犹隐遁潜龙勿用，遁身于幽冥之内也。</p>
</blockquote>
<p>《否》闭不通，萌者不生。阴伸阳讪，没阳姓名。</p>
<blockquote>
<p>《否·彖》曰：大往小来交，而万物不通。天地不交而万物不通，天地不交以象金水未合。金水未合复由水火不通，阴气既伸阳气自没，金水象日月，十二月合而成真。</p>
</blockquote>
<p>《观》其权量，察仲秋情。</p>
<blockquote>
<p>北斗第四星，权。权为伐。伐者，也。仲秋阴盛，以此相应。此时，以其凝结也。</p>
</blockquote>
<p>任畜微稚，老枯复荣。</p>
<blockquote>
<p>微稚，为姹女。老枯，为耆妪。耆妪成真人，真人既成，荣枯自无也。</p>
</blockquote>
<p>荠麦芽孽，因冒以生。</p>
<blockquote>
<p>卯，冒也，言物生长，覆地因以为冒。建酉之月也，万物死，荠麦生，当六三含章可贞之位。阴之月，阳气盗生。水盛之时，金亦盗变于水也。</p>
</blockquote>
<p>《剥》烂肢体，消灭其形。</p>
<blockquote>
<p>《彖》曰：剥，剥柔变刚也。谓阳气剥尽其形也。此时，金体散尽，水能变金，《剥》之象。</p>
</blockquote>
<p>化气既竭，亡失至神。</p>
<blockquote>
<p>言阳气变易，八月而竭。阴阳不测之谓神。阳气既衰，神将亡矣。</p>
</blockquote>
<p>道穷则反，归乎《坤》元。</p>
<blockquote>
<p>阳道既伏，归长于《坤》。金德既衰，水其用事。</p>
</blockquote>
<p>恒知地理，承天布宣。</p>
<blockquote>
<p>地为阴，天为阳。阳宣而阴闭。阴非永闭，要待阳而始生。阳虽育之，必藉阴而成物。</p>
</blockquote>
<p>玄幽远眇，隔阂相连。</p>
<blockquote>
<p>天玄地黄，相去玄远，云雾隔阂，不可得而亲之。至于日月著明，山泽通气，雷风怛若，寒暑运行，则如循环相连，不知穷极、况乎金水近，而感之不难也。</p>
</blockquote>
<p>应度育种，阴阳之源。</p>
<blockquote>
<p>育养众类，皆应度数。而生度数之源，即是阴阳之本，还丹之根也。</p>
</blockquote>
<p>寥廓恍惚，莫知其端。</p>
<blockquote>
<p>言寥廓之内，恍惚之中，阴阳潜运，莫测端倪。寥廓，言炉。恍惚，谓器。金水流转，循环其中。</p>
</blockquote>
<p>先迷失轨，后为主君。</p>
<blockquote>
<p>《坤·彖》曰：先迷失道，后顺得常。西南得朋，乃与类行。谓阴也。《文言》日：坤至柔而动也刚方。后得主而有常。水柔动，渐成坚冰，是其刚也。金为水；水之得金，得长道也。</p>
</blockquote>
<p>无平不陂，道之自然。</p>
<blockquote>
<p>《泰》卦曰：九三，无平不陂，无往不复。九三，阳之极位，阳及则陂。陂者，坦荡之貌。道之自然。复者，反本之谓。阴阳通泰之时，荡荡而无疾病，自然之理，非是有为。金水交通之时，与此无异也。</p>
</blockquote>
<p>变易盛衰，消息相因。</p>
<blockquote>
<p>阴阳变易，更为盛衰，消息其原，皆相因也。阳育而阴成，阴杀而阳生。金水之道相因，愈深矣。</p>
</blockquote>
<p>终《坤》始《复》，如循连环。</p>
<blockquote>
<p>乾为阳，阳生万物，故言初。坤为阴，阴成万物，故言终。阳生则阴复，阴生则阳复，阴阳生复无穷，如环之无端也。金水、水火展转以如此。</p>
</blockquote>
<p>帝王永御，千秋常存。</p>
<blockquote>
<p>九五飞龙在天，则是帝王之位二乘六龙以御天。复是永御之义。常存者，不灭之貌，谓乾道不息，千秋常存，以《乾》象金常存也。</p>
</blockquote>
<p>将欲养性，延年却期。审思始末，当虑其先。人所禀躯，体本一无。</p>
<blockquote>
<p>人欲延其性命，悟道归真，则必思虑其躯从何禀受。禀受知己，道即可为。苟慢于斯，徒劳竭力。亦由还丹之道，须识其源。未晓端倪，虚为好火也。</p>
</blockquote>
<p>元精云布，因气托物。</p>
<blockquote>
<p>元精者，元气也。元气生于阴阳。阴阳，精为万物，人则天地之中一物耳。有金水之体，用水火而成还丹。</p>
</blockquote>
<p>阴阳为度，魂魄所居。阴神月魄，阳神日魂。魂之与魄，互为室宅。</p>
<blockquote>
<p>室宅者，炉器也。阴阳尚相配偶，况乎金水而不相须？《上经》曰举东以合西，魂魄自相求是也。</p>
</blockquote>
<p>性主处内，立置鄞鄂。</p>
<blockquote>
<p>诸葛武侯曰：性者，命也。性能与命通。谓金水处于器中，金水凝形，成其鄞鄂。鄞鄂者，坚冰之貌也。</p>
</blockquote>
<p>情主营外，筑垣城郭。城郭完全，人民乃生。</p>
<blockquote>
<p>情者，意之主。此言器居于炉，如城郭；人民，谓金水。炉坚密，则金水化生。炉器不坚，则金水逃逸，喻人无城郭，则何所依投也。</p>
</blockquote>
<p>当斯之时，由乎乾坤。</p>
<blockquote>
<p>乾为金，坤为水。还丹之用，只在乾坤，非自为之，由人情之所致也。</p>
</blockquote>
<p>《乾》动而直，精布能流。</p>
<blockquote>
<p>《系辞》曰：夫乾，其静也专，其动也直。是以大生焉。乾为金，金能流通，布其精液也。</p>
</blockquote>
<p>《坤》静而辟，为道舍庐。</p>
<blockquote>
<p>《系辞》曰：坤，其静也翕，其动也辟，是以广生焉。坤为水，水居金上，故曰舍庐。</p>
</blockquote>
<p>刚施而退，柔化以滋。</p>
<blockquote>
<p>刚，阳；柔，阴也。阳极自退，阴生自滋。阴阳循环，谁使为也。是以金入于水，变化为真也。</p>
</blockquote>
<p>九还七返，八归六居。</p>
<blockquote>
<p>一、三、五、七、九，阳之数也。二、四、六、八、十，阴之数也。共五十有五，即是天地之数。九当《乾》卦亢龙之位，七当《乾》卦飞龙在天。飞龙在天，大人造也。亢龙有悔，穷之灾也。故从九位而反六。八当《坤》卦龙战于野，六当《坤》卦黄裳元吉，文在中也。故从八位而居六焉。取此阴阳天用之时，衰极之际。正用者，金水和合。元极者，水火道穷也。</p>
</blockquote>
<p>男白女赤，金火相拘。拘即水定，水五行初。</p>
<blockquote>
<p>金为男，金色白。离为女，离色赤。金得火气，留水不逸。水数一，为五行之首。变化还丹者，其在于水乎？</p>
</blockquote>
<p>上善若水，清而无瑕。</p>
<blockquote>
<p>《老子》曰：上善若水。水清而净，净无瑕秽。至道之源。与此同，即还丹也。</p>
</blockquote>
<p>道之形象，真其难图。</p>
<blockquote>
<p>至道无形，非图画之所测。还丹之道，岂是凡俗之能知也？</p>
</blockquote>
<p>变而分布，各自独居。</p>
<blockquote>
<p>金水初变之时，各自居于一处。</p>
</blockquote>
<p>类如鸡子，白黑相扶。</p>
<blockquote>
<p>金白水黑，相会器中，末化之时，状如鸡子。</p>
</blockquote>
<p>纵横一寸，形为始初。</p>
<blockquote>
<p>金体至重，方圆一寸即一斤。金水入时，各有八两。及成真时，不减于初。</p>
</blockquote>
<p>四肢五脏，筋骨乃俱</p>
<blockquote>
<p>岁月欲终，冰乃凝结。四肢之内，一体之中，俱化为金，秋毫无失也。</p>
</blockquote>
<p>弥历十月，脱出其胞。</p>
<blockquote>
<p>十一月起火至十月，则一岁之事毕矣。岁终后，还丹乃成。出离器中，如婴儿之出胞胎也。</p>
</blockquote>
<p>骨弱可卷，肉滑若铅。</p>
<blockquote>
<p>还丹即成，美丽柔软，至于细滑，不减于铅。</p>
</blockquote>
<p>阳燧以取火，非日不生光。</p>
<blockquote>
<p>以火镜向日，以艾成之。须臾之间，火自生矣。</p>
</blockquote>
<p>方诸非星月，安能得水浆。</p>
<blockquote>
<p>以水镜取水，镜承月下，以碗承之。片时，盈碗。</p>
</blockquote>
<p>二气虽悬远，化感而相通。</p>
<blockquote>
<p>二气，谓日月在天，水火在地，相去三十徐万里。感化咫尺之问，即明阴阳相通，非远近能隔也。</p>
</blockquote>
<p>何况近存身，切在于心肾。</p>
<blockquote>
<p>《系辞》曰：近取诸身，远取诸物。近取者，金水之道。远取者，日月之精。虽阴阳出微，而不脱于人意也。</p>
</blockquote>
<p>阴阳配日月，水火为效证。</p>
<blockquote>
<p>积阳之精为火，火之精为日。积阴之精为水，水之精为月。不信阴阳感通，水火从何而至？还丹之道，本自阴阳。既有证明，还丹岂无神验也？</p>
</blockquote>
<p>耳月己之宝，固塞勿发扬。</p>
<blockquote>
<p>《说卦》曰：坎为耳，离为目。言水火为金水之耳目。闭塞耳目，无妄发扬。</p>
</blockquote>
<p>真人潜深渊，浮游守规中。</p>
<blockquote>
<p>真人，谓真宝。真宝，谓还丹。还丹，谓金水。金水潜于泉内游泳，守其规模。深泉，谓器中也。</p>
</blockquote>
<p>旋曲以视览，开阖皆合同。</p>
<blockquote>
<p>炉中器内旋曲，徘徊之间，不离金水、水火，合同其精也。</p>
</blockquote>
<p>为己之轴辖，动静不竭穷。</p>
<blockquote>
<p>为金水之毂轴，唯水火之最先。火炎而动，水清而静，二气感化，不竭不穷，己为金水也。</p>
</blockquote>
<p>离气内营卫，坎亦不用聪。兑合不用谈，希言顺以鸿。</p>
<blockquote>
<p>离为目，坎为耳，兑为口。火气营卫于内，水形沈静于外，口乃三缄于中。口既缄之，自无谈也。耳既寂默，自无听也。顺彼鸿鹄，希其音声。此谓火既发动，水助飞升，同际不坚，恐其逃逸也。</p>
</blockquote>
<p>三者既关键，缓体处空房。</p>
<blockquote>
<p>三者，水火、器、口也。合有关键，非钥不开，则金水宽缓其形。处此空房，谓器中也。</p>
</blockquote>
<p>委志归虚无，无念以为常。</p>
<blockquote>
<p>金水在于器中，寂然无所为也，即与虚无合体，无念为常。无念虚无，是其常道也。</p>
</blockquote>
<p>证难以推移，心专不纵横。</p>
<blockquote>
<p>谓金水随水火之气推移于器中，专一而居，不复有纵横。纵横，谓逃逸也。</p>
</blockquote>
<p>寝寐神相抱，觉寤候存亡。</p>
<blockquote>
<p>为道之人，守一无杂，则睡梦之内，彷佛神来。神，谓太一。存亡，谓水火也。</p>
</blockquote>
<p>颜容浸以润，骨节益坚强。</p>
<blockquote>
<p>金得水而颜容浸润，水得金而形体坚强。非独阴阳感之，亦由水火之用焉。</p>
</blockquote>
<p>排却众阴邪，然后立正阳。</p>
<blockquote>
<p>众阴谓二水，正阳谓一金。水变为金，邪气自消。</p>
</blockquote>
<p>修之不辍休，蒸气云雨行。</p>
<blockquote>
<p>云行雨施，乾道变化。变化金水，却成于乾。</p>
</blockquote>
<p>淫淫若春泽，液液象解冰。</p>
<blockquote>
<p>言金水得水火之气，流液状如冰之释也。</p>
</blockquote>
<p>从头流达足，究竟复上升。</p>
<blockquote>
<p>谓金水合和，升为真人。真人谓真宝，真宝是还丹也。</p>
</blockquote>
<p>往来洞无极，怫怫被器中。</p>
<blockquote>
<p>怫怫者，怫静之貌。言金水得水火之气，往来怫郁于器中也。</p>
</blockquote>
<p>反者道之验，弱者德之柄。</p>
<blockquote>
<p>阴阳反本，即道之验。反本者，归之于器。器者，大道之体。弱者，谓水。水有志德，能成于金也。</p>
</blockquote>
<p>耘锄宿污秽，细微得调畅。</p>
<blockquote>
<p>细微，谓金。秽污，谓水。艾夷水体，而变成金，则细微之间，皆得和畅。</p>
</blockquote>
<p>浊者清之路，昏久则昭明。</p>
<blockquote>
<p>昏浊，谓水。清明，谓金。金体既成，水性自灭也。</p>
</blockquote>
<p>世人好小术，不审道浅深。</p>
<blockquote>
<p>小术，谓吞日月之精，为房中之法，导引服气，正念存思，徒积劬劳，终无利益。岂知大还丹之道，神妙无方也。</p>
</blockquote>
<p>弃正从蹊径，欲疾关不通。</p>
<blockquote>
<p>关，塞也。正，谓大还也。疾，谓小术。言还丹迟而无效，谓小术疾而有征，孰知塞其所为，反其正道？</p>
</blockquote>
<p>盲者不柱杖；聋者听宫商。</p>
<blockquote>
<p>好小术之人，如盲者不策杖，聋者听音而无所辩。</p>
</blockquote>
<p>投水捕雉兔，登山索鱼龙。</p>
<blockquote>
<p>雉兔居山，鱼龙在水，捕索异处，岂可得乎？亦如还丹，非类不合也。</p>
</blockquote>
<p>植麦欲获黍，运规以求方。</p>
<blockquote>
<p>以喻还丹，非类不获。</p>
</blockquote>
<p>竭力劳精神，终年不见功。</p>
<blockquote>
<p>虽竭其智力，劳其精神，不知金水之由，徒尽终年之费。</p>
</blockquote>
<p>欲知服食法，事约而不烦。</p>
<blockquote>
<p>还丹之道，唯金、水、水、火四者之用，省约不烦。虽日月至多，而所费甚寡。</p>
</blockquote>
<p>太阳流珠，常欲去人。卒得金华，转而相因。</p>
<blockquote>
<p>流珠者，汞也。汞出于丹砂。丹砂者，太阳之精，汞之别名，得火便走，故日常欲去人。烧合之时，非金华不能留水。金华水造，水被金留，是以相因展转，无失者也。</p>
</blockquote>
<p>化为白液，凝而正坚。</p>
<blockquote>
<p>火气销金，金化为液，金与水合，渐一成坚冰也。</p>
</blockquote>
<p>金华先唱，食顷之间，解化为水，马齿阑干。</p>
<blockquote>
<p>金华得火，先化为水。水与金结，如马齿形也。</p>
</blockquote>
<p>阳乃往和，情性自然。迫促时阴，拘畜禁门。</p>
<blockquote>
<p>阳者，金也。阴者，水也。金和于一水，性禀自然。拘系器中，人所为之也。</p>
</blockquote>
<p>慈母养育，孝子报恩。遂相衔咽，咀嚼相吞。</p>
<blockquote>
<p>金生于水，故云慈母。水反为金，故曰报恩。咀嚼相吞，金水会同之貌也。</p>
</blockquote>
<p>严父施政，教敕子孙。</p>
<blockquote>
<p>土生金，金生水。土是金父孙。使金水不离流，唯土之功也。</p>
</blockquote>
<p>五行错王，相据以生。火性销金，金伐木荣。</p>
<blockquote>
<p>春木王，夏火王，秋金王，冬水王。还丹之道，春、夏金王，秋、冬水王。又火王，此即五行错王者也。土虽生金，而制于金。金被阳销，入于水一为正道，安得不荣？</p>
</blockquote>
<p>三五与一，天地至精。</p>
<blockquote>
<p>水数一，火数二，一与二为三。土数五。一者，器中之水，是三五与一也。还丹之道，唯此四般。四般合成，和遂成真宝。至精者，阴阳之精气也。</p>
</blockquote>
<p>可以口诀，难以书传。</p>
<blockquote>
<p>书不尽言，言不尽意。道之微妙，书岂能传也？</p>
</blockquote>
<p>子当右转，午来东旋。</p>
<blockquote>
<p>子为阴，右转。午为阳，左旋。阳为金，阴为水俱得火而流转。</p>
</blockquote>
<p>卯酉界隔，主定二名。</p>
<blockquote>
<p>日出在卯，月生在酉。以喻金。金水相成，名之谓金水也。</p>
</blockquote>
<p>龙呼于虎，虎吸其精。两相饮食，俱相贪荣。</p>
<blockquote>
<p>青龙为水，白虎为金。金水缠食，甘于人口。</p>
</blockquote>
<p>荧惑守西，太白经天。杀气所临，何有不倾。</p>
<blockquote>
<p>　荧惑，火也。太白，金也。金得火气，流转器中，故云经天。杀气，谓荧惑也。</p>
</blockquote>
<p>狸之捕鼠，雀之畏鹯。各得其克，何敢有声。</p>
<blockquote>
<p>阴水之得火，如狸犬之捕田鼠，鹰鹯之逐乌雀，无敢不伏也。</p>
</blockquote>
<p>不得其理，难为妄言。</p>
<blockquote>
<p>不得金水之理，徒怀妄想之言。</p>
</blockquote>
<p>竭婵家产，妻子饥贫。自古及今，好者亿人。讫不谐偶，希有能成。</p>
<blockquote>
<p>广求名药，竭尽资财，既与道违，自无成也。</p>
</blockquote>
<p>如审遭逢，睹其端绪。以类相瓦，揆物终始。</p>
<blockquote>
<p>以类者，金生水，水结为金。揆度阴阳，即知终始也。</p>
</blockquote>
<p>五行相克，更为父母。母含滋液，父生禀与。凝精留形，金石不朽。审专不泄，得为成道。</p>
<blockquote>
<p>以喻还丹，非类不获。</p>
</blockquote>
<p>五行相克，更为父母。母含滋液，父生禀与。凝精留形，金石不朽。审专不泄，得为成道。</p>
<blockquote>
<p>《神枢·灵辖》曰：二气交会，各立五行。金、木、水、火、土如循环之无竭也。故金作而水生，水流而木荣，木动而火明，火炎而土平，土积而金成，此五行相生也，而更相爱者也。金入火而销亡，火得水而灭光，水遇土而不行，土植木肿疮，木逢金而折伤，此五行相克而相恶者也。金为父，水为母，父母相交，禀精气于水火。水火不息，金水各流其形。形不流，得成正道。正道者，还丹之谓也。</p>
</blockquote>
<p>立竿见影，呼谷闻响。岂不灵哉，天地至象。</p>
<blockquote>
<p>立竿则影见，呼山则响应，睹此尚为灵异，阴阳岂不神哉？阴阳者，天地．之源。乾坤者，还丹之本。天地，谓金水也。</p>
</blockquote>
<p>若以野葛一寸、巴豆一两，入喉辄强，不得倪仰。当此之时，周文碟曹，孔父占象，扁鹊操针，巫咸叩鼓，安能令苏，复起驰走？</p>
<blockquote>
<p>谓野葛、巴豆毒，人食必死之征。金水，大还丹必成之物。</p>
</blockquote>
<p>河上姹女，灵而最神。得火则飞，不染垢尘。鬼隐龙匿，莫知所存。欲将制之，黄芽为根。</p>
<blockquote>
<p>河上姹女，水之异名。倘不入黄芽，独烧于火，虽器厚盈尺，固塞百重，火动则飞。黄芽之能止，须央去尽，不见纤毫。如鬼之隐于冥中，如龙之匿于泉下，纵有骊珠之目，亦不睹其踪由，必使水不东西，唯黄芽之力能制，故曰金之根。</p>
</blockquote>
<p>物无阴阳，违天背元。牝鸡自卵，其雏不全。夫何故乎？配合未连，三五不交，刚柔离分。施化之精，天地自然。</p>
<blockquote>
<p>天地者，阴阳也。阴阳合万物。万物变化，有如牝鸡食谷，肥则自生其卵，虽成复无雏也。盖谓雌雄未合，达彼事原。三五，谓水、火、土。刚柔，谓金水。水火之气未交，金水之形不合。水火、金水，皆是阴阳。阴阳之精，化为真宝；自然之理，违此无成也。</p>
</blockquote>
<p>犹火动而炎上，水流而润下。非有师导，使其然也。</p>
<blockquote>
<p>自然之理，证使为之。金水相须，亦如是也。</p>
</blockquote>
<p>资始统政，不可复改。</p>
<blockquote>
<p>《乾·象》曰：大哉乾元，万物资始，乃统天。谓乾道变化，不可改移。乾，金也。金能变化，故取喻于斯矣。</p>
</blockquote>
<p>观夫雌雄交会之时、刚柔相结而不可解，得其节符。</p>
<blockquote>
<p>刚柔，谓金水。雌雄，谓水火。水火气交，则金水凝结而不可解，为得节符。节符，谓八卦依八节而施·寒－暑，顺八卦而列阴阳也。</p>
</blockquote>
<p>非有巧夫，以制御之。</p>
<blockquote>
<p>巧夫，谓造物者。刚柔自然而交，非造物之能制御也。</p>
</blockquote>
<p>若以男生而伏，女偃其躯，禀乎胞胎，受气元初，男则背阳而向阴，女则背阴而向阳，非徒生时看而见之，及其死也，亦复效之。此非父母教令，乃阴阳之顺宜其然。率在交媾，定置始先。</p>
<blockquote>
<p>以喻金水自然生成，非由于人抑令和合。</p>
</blockquote>
<p>坎男为月，离女为日。日潜遁而沈彩，月施德以舒光。日受月化，体不亏伤。</p>
<blockquote>
<p>《说卦》曰：坎再索，而得男，故谓之中男。离再索，而得女，故谓之中女。坎为男，离为女。坎卦阳在阴中，故称男。离卦阴在阳中，故称女。日沈其彩，谓金入水中。月施其德，谓水入金内。月变日化，受符复行。水化于金，体不亏缺也。</p>
</blockquote>
<p>阳失其契，阴浸以萌。晦朔薄蚀，掩冒相倾。阳销其形，阴凌生灾。</p>
<blockquote>
<p>日月薄蚀，必于晦朔之间。月掩于日，谓之薄食，盖谓阴凌于阳也。言水冒于金，此于日月阴阳交会，常有此灾也。</p>
</blockquote>
<p>男女相须，含吐以滋。</p>
<blockquote>
<p>男女，谓金水相含，渐成滋蔓。</p>
</blockquote>
<p>雄雌杂错，以类相求。</p>
<blockquote>
<p>雄雌者，金水也。金合于水，以类相交是也。</p>
</blockquote>
<p>金化为水，水性周章。火化为土，土不得行。</p>
<blockquote>
<p>金得火气，化而为水。水入于金，周章成文。火变为土，土填水凝，即是水以土为鬼，土填水不起。</p>
</blockquote>
<p>故男动外施，女静内藏。</p>
<blockquote>
<p>男，火也。女，水也。火动之时，水藏器内。</p>
</blockquote>
<p>过度淫节，为女所拘。</p>
<blockquote>
<p>金得火气，散入水中，却为水之拘执也。</p>
</blockquote>
<p>魄以检魂，不得淫奢。</p>
<blockquote>
<p>阳神日魂，阴神日魄。魂魄相合，水不淫奢。淫奢，过差也。</p>
</blockquote>
<p>不寒不暑，进退得时。各得其和，俱吐证符。</p>
<blockquote>
<p>看进退以候时，顺寒暑而施火。欲知金水之和合，先视卦节而证明。即是朔旦《屯》直事，其暮《蒙》当受也。</p>
</blockquote>
<p>丹砂水精，得金乃并。</p>
<blockquote>
<p>水生于砂水，得金而体易。体易之后，即是金水相并。。</p>
</blockquote>
<p>金水相比，水火为伍。</p>
<blockquote>
<p>金水既相比和，水火自相邻伍。</p>
</blockquote>
<p>四者混沌，列为龙虎。龙阳数奇，虎阴数偶。</p>
<blockquote>
<p>四者，谓金水、水火也。金水得水火之气，混沌而未分。龙为水数一，虎为金数四，而为奇为偶也。</p>
</blockquote>
<p>肝青为父，肺白为母。肾黑为子，气为五行之始。</p>
<blockquote>
<p>肝主东方木，木色青；东方，纯阳之位，故称父。肺主西方金，金色白；西方，纯阴之位，故称母。肾·主北方水，水色黑，水是金之子，故称子也。五行，子者气之始。气者，五行之源，还丹之始。以直言之，青为木，白为金，黑为水，气为火，赤也。</p>
</blockquote>
<p>三物一家，都归戊己。</p>
<blockquote>
<p>戊己者，土也。三物，谓金、水、土。水欲去，土能制之，故言都归戊己。</p>
</blockquote>
<p>刚柔迭兴，更历分布。</p>
<blockquote>
<p>刚，金；柔，水也。金位在西，金水得火，流转无常，故言更历分布也。</p>
</blockquote>
<p>龙东虎西，经纬卯酉。</p>
<blockquote>
<p>东方，青龙，木也。西方，白虎，金也。日月为经，五星为纬。此言阴阳交感，如经纬之识络也。日出为卯，月生为酉，为金为水。日月为金水交错，亦如经纬之相逐矣。</p>
</blockquote>
<p>刑德并会，相见欢喜。</p>
<blockquote>
<p>阳为德，阴为刑。阴阳相会，感而遂通，故称欢喜。阴阳者，金水也。金水和会，欢喜亦同也。</p>
</blockquote>
<p>刑主杀伏，德主生起。</p>
<blockquote>
<p>阴为刑，刑主杀。阳为德，德主生。即是金水、水火之位。</p>
</blockquote>
<p>二月榆死，天魁临卯。</p>
<blockquote>
<p>立春，木王，甲从召乙。乙怀金气，以还应甲，故仲春杀榆荚，榆荚，白卯为间华击象金也。春分故榆荚落。金气在卯，盗杀春《神枢·灵辖》日：卯河魁。二月建卯，日月合，宿在，其神河魁，万物皆生，各依本根，以类合取水，故曰河魁也。</p>
</blockquote>
<p>八月麦生，天刚据酉。</p>
<blockquote>
<p>立秋，阳气在酉，盗生施养，故麦生。《神枢·、灵辖》日：枝条已定，核实俱刚，故日天刚。榆死麦生，皆是阳盗施生养。即是金王之时，水入金也；水王之时，金入水中也。</p>
</blockquote>
<p>子南午北，互为纲纪。</p>
<blockquote>
<p>子为水，午为火。水火气交，更相为长也。</p>
</blockquote>
<p>九一之终，终则复始。含元虚危，播精于子。</p>
<blockquote>
<p>九者，阳也。一者，阴也。阴阳循环，终而复始。元者，道之本。为还丹之道，起于建子之初也。</p>
</blockquote>
<p>关关雎鸠，在河之洲。雄不独处，雌不孤居。</p>
<blockquote>
<p>维鸠，黄离也。关关者，雌雄相求之声。言金水和合于器中，亦如黄离相求于洲上。水中可居，日洲。</p>
</blockquote>
<p>玄武龟蛇，盘斜相扶。</p>
<blockquote>
<p>玄武者，龟蛇也。龟与蛇合，盘此相依，即今之人画龟以蛇盘之是也。以喻金水阴阳相须也。</p>
</blockquote>
<p>以明牝牡，竟当相须</p>
<blockquote>
<p>须，相也。牝牡两求之，亦如金水俱来合也。故取龟蛇明之。</p>
</blockquote>
<p>使二女共室，颜色相殊。令苏秦通言，张仪结媒。发辩利口，奋舒美辞。推心调谐，成为夫妻。弊发腐齿，终不相知。</p>
<blockquote>
<p>苏秦、张仪同事鬼谷先生学，摆合六国，谈说却秦。然犹使二女为夫妻，不可得而成也。亦如使二水相合而成金焉。谓纯阳、纯阴不能交结也。</p>
</blockquote>
<p>若药物非种，名类不同。分剂参差，失其纪纲。</p>
<blockquote>
<p>以水投石，种类不同，若更分两乖张，自然差失纲纪。</p>
</blockquote>
<p>虽黄帝临炉，太乙执火，八公梼链，淮南调合，立宇崇坛，玉为阶陛，麟凤脯誊，茅藉长跪，祝祷神祇，请哀诸鬼，沐浴斋戒，冀有所望。</p>
<blockquote>
<p>药物既乖，分两殊别，虽先圣咸集，鬼神并臻，刺血制腹，亦无所成也。</p>
</blockquote>
<p>亦犹和胶补釜，以酮涂疮，去 冷加冰，除热用汤，飞龟舞蛇，终不可得。</p>
<blockquote>
<p>诸石药和水用合还丹，同此数流反相乖戾也。</p>
</blockquote>
<p>周易参同契卷中竟</p>
<hr>
<h2 id="周易参同契卷下">周易参同契卷下</h2>
<p>惟昔圣贤，怀玄抱真。服食九鼎，化洽无形。含精养神，通德三元。精液赓理，筋骨致坚。众邪辟除，正气常存，累积长久，变形而仙。</p>
<blockquote>
<p>圣贤为黄帝，铸九鼎于荆山而得道。其一曰天光鼎，二曰地光鼎，三曰人光鼎，四曰日光鼎，五曰月光鼎，六曰星光鼎，七曰风光鼎，八曰音光鼎，九曰灵光鼎。·三元者，气之本。正气者，道之宗。若欲白日升天，必成仙道，神丹之外，徒竭精神也。</p>
</blockquote>
<p>忧悯后生，好道之伦。随傍风釆，指画古文。著为图籍，开示后昆。露见枝条，隐藏本根。托号诸石，覆谬众文。</p>
<blockquote>
<p>魏公忧其后生之徒，撰《五相类》以明其道，故引诸石，兼书乱辞，使智者用心辩其真伪也。</p>
</blockquote>
<p>学者得之，报匮诸身。子继父业，孙踵祖先。传世迷惑，竟无见闻。</p>
<blockquote>
<p>若非通炉火之道，穷乾坤之源，百代犹不可知，况乎子孙矣？</p>
</blockquote>
<p>使宦者不仕，农夫失芸，商人弃货，志士家贫。</p>
<blockquote>
<p>不知至道，空竭货财，如此之流，可为愚痴矣。</p>
</blockquote>
<p>吾甚伤之，定录此篇。</p>
<blockquote>
<p>魏公伤之，阐斯文也。</p>
</blockquote>
<p>字约易思，事省不烦。</p>
<blockquote>
<p>四卦五神，真为省学约文。</p>
</blockquote>
<p>披列枝条，实核可观。</p>
<blockquote>
<p>披寻药物，真实不虚。</p>
</blockquote>
<p>分两有数，因而相循。故为乱辞，孔窍其门。智者审思，用意参焉。</p>
<blockquote>
<p>金水斤两，依爻象以取定。其馀杂数说，并是乱辞，智者参详自知的审也。</p>
</blockquote>
<p>法象莫大乎天地兮，玄沟数万里。</p>
<blockquote>
<p>取象于天，取法于地，天地虽远，感而遂通也。</p>
</blockquote>
<p>河鼓临星纪兮，人民皆惊骇。</p>
<blockquote>
<p>河鼓一星主兵。纪星在北斗傍。河鼓临北斗，则天下兵起，是以人民惊骇也。</p>
</blockquote>
<p>晷景忘前却兮，九年被凶咎。皇上亲览视兮，王者退自改。</p>
<blockquote>
<p>此喻用火。九者，阳之极数。皇上，土地也。王，金也。火之至极，则土能镇之，使金退而改过。改过者，谓水逃逸也。</p>
</blockquote>
<p>关键有低昂兮，同气而奔走。</p>
<blockquote>
<p>关键，谓固济不坚，则水随火气而奔走。</p>
</blockquote>
<p>江淮之枯竭兮，水流注于海。</p>
<blockquote>
<p>河海纵枯竭，器上之水怛流也。</p>
</blockquote>
<p>天地之雄雌兮，徘徊子与午。</p>
<blockquote>
<p>雄雌者，阴阳二气。阳生于子，阴生于午。循环徘徊，不离子午。阴阳，水火也。金水得水火之气，亦不越于南北矣。</p>
</blockquote>
<p>寅申阴阳之祖兮，出入终复始。循斗而招摇兮，执衡定元纪。</p>
<blockquote>
<p>寅辰，日吕申。建寅之月，阳气大申，故言吕申。申神，日武德。建申之月，万物欲死，荠麦生，故日武德，以为正当六三含章可贞之位。阴阳者，水火也。金水得水火之气，随斗而转。衡星主水，谓金执水，而定其元之纲纪。</p>
</blockquote>
<p>升熬于甑山兮，炎火张设下。</p>
<blockquote>
<p>谓器象甑山。炎火设下，周武之时也。</p>
</blockquote>
<p>白虎倡导前兮，苍液和于后。朱雀翱翔戏兮，飞扬色五彩。</p>
<blockquote>
<p>四神在外，土居其中，是为五色。</p>
</blockquote>
<p>遭遇网罗施兮，压之不得举。</p>
<blockquote>
<p>四神及土共为罗网，镇压于炉器，令水不得飞也。</p>
</blockquote>
<p>谑谑声甚悲兮，婴儿之慕母。颠倒就汤擭兮，摧折伤毛羽。漏刻未过半兮，鱼鳞狎猎起。五色象玄耀兮，变化无常主。橘橘鼎沸驰兮，暴涌不休止。接连重叠累兮，犬牙相错距。形如仲冬冰兮，斓干吐锺乳。崔鬼以杂厕兮，累积相支拄。</p>
<blockquote>
<p>此皆水为火逼，变化无常。或作婴儿之声，终日号而不嘎；或为暴涌之势，昼夜沸而不休。象乌摧折其毛羽，如龙鼓怒鳞甲。既类锺乳，又似坚冰。崔鬼嵯峨，积叠枝拄。有四神之卫，畜五星之光。其状难名，约文申义而已。</p>
</blockquote>
<p>阴阳得其配兮，淡薄而相守。</p>
<blockquote>
<p>金水为偶，守道器中。</p>
</blockquote>
<p>青龙处房六兮，春华震束卯。</p>
<blockquote>
<p>房六星，束方之宿。青龙，木也。二月建卯，春华火动之时也。</p>
</blockquote>
<p>白虎在昂七兮，秋芒兑西酉。</p>
<blockquote>
<p>昂七星，西方之宿。白虎，金也。八月建酉，兑金火盛之时。当是时也，纯阴用事。阴既用事，金水俱凝结也。</p>
</blockquote>
<p>朱乌在张二兮，正阳离南午。</p>
<blockquote>
<p>火，数二。朱乌，火之精。正阳离南午，谓阳没复阴生也。</p>
</blockquote>
<p>三者俱来朝兮，家属为亲倡。</p>
<blockquote>
<p>三为青龙、白虎、朱雀。青龙者木，白虎者金，朱雀者火，三物相亲，同为伴倡也。</p>
</blockquote>
<p>本之但二物兮，末之为三五。三五之#23与一兮，都集应二所。</p>
<blockquote>
<p>二物为金、水，三为水、火、土。土之数五，水之数一，火数二。二与一为三，即是三五也。一者是器中之水，二即金水之谓。集会器中，唯此三物耳。</p>
</blockquote>
<p>治之如上科兮，日数亦取甫。</p>
<blockquote>
<p>捣治之法，文武火候，一如上经文，不再说。</p>
</blockquote>
<p>先白后黄兮，赤黑达表裹。</p>
<blockquote>
<p>金水相和，状貌如此。</p>
</blockquote>
<p>名曰第一鼎兮，食如大稻米。</p>
<blockquote>
<p>即黄帝第一鼎也。日食稻米，三年成道。</p>
</blockquote>
<p>自然之所为兮，非有邪伪道。</p>
<blockquote>
<p>禀自然而为，非邪伪之道能致也。</p>
</blockquote>
<p>若山泽气相蒸兮，兴云为风雨。泥竭遂成尘兮，火灭化为土。若蘗以染黄兮，似蓝成绿组。皮革煮成胶兮，麹孽化为酒。同类易施功兮，非种难为巧。</p>
<blockquote>
<p>以汞投铅，黄芽自出。以芽投汞，还丹自成，是其种也。取诸石药，使水为金，非类不同，徒施功巧，终无成之也。</p>
</blockquote>
<p>唯斯之妙术兮，审谛不诳语。传于亿后代兮，昭然如可考。</p>
<blockquote>
<p>魏公恐后人不信，重此自明也。</p>
</blockquote>
<p>焕若星经汉兮，禺如水带海。</p>
<blockquote>
<p>星入汉中，焕然明白。水流潮海，心景之光。言水之得金，状貌如斯也。</p>
</blockquote>
<p>思之务令熟兮，反复视上下。千周灿灿兮，万褊将可睹。神明或告人兮，魂灵乍自悟。操端索其绪兮，必得其门户。天道无适莫兮，常传于贤者。</p>
<blockquote>
<p>皇天无亲，唯德是辅。至诚不歇，神必自来。神衣白衣，循上从下。</p>
</blockquote>
<p>《参同契》者，敷陈梗筑。不能纯一，泛滥而说。纤微未备，阔略彷佛。今更撰录，补塞遗脱。润色幽深，钩援相连。旨意等齐，所趋不悖。故复作此《五相类》，则大《易》之情性尽矣。各如其度。</p>
<blockquote>
<p>古人则辞寡意深，今人乃辞多而义寡。魏公恐学者难悟，故润色于其中，更撰《五相类》以证其《易》道。《五相类》者，以五行相类也。</p>
</blockquote>
<p>黄老用究，较而可御。炉火之事，真有所据。</p>
<blockquote>
<p>中央黄老君，自然之卫。炉火象自然，以为之，岂无据？以真言之，黄老是土，土镇压水，不能飞耳。</p>
</blockquote>
<p>三道由一，俱出径路。</p>
<blockquote>
<p>三道，谓金、水、火。五行相生，皆从一起，故云由其径路耳。</p>
</blockquote>
<p>枝茎华叶，果实垂布。正在根株。不失其素。诚心所言，审而不误。</p>
<blockquote>
<p>根株者，金水也。其馀杂说，尽是枝条华叶，不足取也</p>
</blockquote>
<p>象彼仲冬节，竹木皆摧伤，佐阳诂贾旅，人君深自藏。</p>
<blockquote>
<p>冬至之日，阴气伤物，先王以是日闭关，商旅不行，顺候也。仲冬，谓十一月也。</p>
</blockquote>
<p>象时顺令节，闭口不用谈。</p>
<blockquote>
<p>以土实器，不使开张。</p>
</blockquote>
<p>天道甚浩广，太玄无形容。虚空不可睹，匡郭以消亡。</p>
<blockquote>
<p>太玄虚寂，不得见其形容。中为积郭，消亡而凝结。太玄虚寂，即是寥廓虚无。积郭消亡，即是金水之谓也。</p>
</blockquote>
<p>谬误失事绪，言还自败伤。</p>
<blockquote>
<p>谬误之中，即失金水之事绪也。</p>
</blockquote>
<p>别序斯四象，以晓后生盲。</p>
<blockquote>
<p>四象，谓乾、坤、坎、离，亦谓之金、木、水、火四象也。</p>
</blockquote>
<p>鲁国鄙夫，幽谷朽生。挟怀朴素，不乐欢荣。栖迟僻陋，忽略利名。执守恬淡，希时安平。</p>
<blockquote>
<p>乃谓北海徐从事。《参同契》起于徐公之作矣。</p>
</blockquote>
<p>晏然闲居，乃撰斯文。</p>
<blockquote>
<p>即魏公自谓也。</p>
</blockquote>
<p>歌咏大《易》，三圣遗言。</p>
<blockquote>
<p>大《易》，言《易》道。三圣，谓伏羲、文王、孔子也。</p>
</blockquote>
<p>察其所趋，一统共论。</p>
<blockquote>
<p>三圣定《易》道，更无差别也。</p>
</blockquote>
<p>务在顺理，宣耀精神。神化流通。四海和平。</p>
<blockquote>
<p>阴阳不测之谓神。阴阳调和，四海自然清。</p>
</blockquote>
<p>表以为历。万世可循。序以御政，行之不烦。</p>
<blockquote>
<p>魏公润色之后，则可循而行之。</p>
</blockquote>
<p>引内养性，黄老自然。含德之厚，归根反元。</p>
<blockquote>
<p>黄老有自然之术，即道之本元，亦道之源也。黄土不动，可谓自然也。</p>
</blockquote>
<p>近在我形，不离已身。</p>
<blockquote>
<p>我形，谓金。金之不离已身也。</p>
</blockquote>
<p>抱一毋舍，可以长存。</p>
<blockquote>
<p>一者，水也。金抱于水，故得长生，是为毋舍也。</p>
</blockquote>
<p>挺除武都，五石弃捐。</p>
<blockquote>
<p>雄黄出武都山。五石，谓云母、誉石、磁、硫、雄黄之类，须弃之，即还丹自然成。</p>
</blockquote>
<p>审用成物，世俗所珍。罗列三条，枝茎相连。</p>
<blockquote>
<p>三条，谓金、水、火。唯此三物还丹。既成则世俗之人乃为珍宝。</p>
</blockquote>
<p>俱出 异名，皆由一门。</p>
<blockquote>
<p>三物异名甚多，由乎一门而出。智者详之，终自悟也。</p>
</blockquote>
<p>非徒累句，谐偶斯文。</p>
<blockquote>
<p>撰此本为还丹，岂徒累其文句。</p>
</blockquote>
<p>殆有其真，砾略可观。</p>
<blockquote>
<p>此文砾略，理甚可观。</p>
</blockquote>
<p>使余敷伪，披却赘愆。</p>
<blockquote>
<p>是文字令妙理之纷，敷去赘愆，使不见有谓之辞。</p>
</blockquote>
<p>命《 参同契》，唯览其端。辞寡意大，后嗣宜遵。</p>
<blockquote>
<p>辞寡而意大，言微而旨深。学道之人，宜其遵奉也。</p>
</blockquote>
<p>委时去世，依托丘山。循游寥廓，与鬼为邻。</p>
<blockquote>
<p>虞翻以为委边著鬼是魏字，斯得与鬼。不然，其悟道之后，何得与鬼为邻行耳？</p>
</blockquote>
<p>化形而亡，沦寂无声。</p>
<blockquote>
<p>魏公初服丹时，化形而亡。亡后，乃与鸡犬同仙矣。</p>
</blockquote>
<p>百代 一下，遨游人间。</p>
<blockquote>
<p>仙人百代一下，游于人间。</p>
</blockquote>
<p>陈敷羽翮，东西奔倾。</p>
<blockquote>
<p>羽化之后，随意东西。</p>
</blockquote>
<p>汤遭厄际，水旱隔并。柯叶萎黄，失其华荣。</p>
<blockquote>
<p>谓水厄火，如汤逢旱也。</p>
</blockquote>
<p>吉人相乘，安隐长生 。</p>
<blockquote>
<p>吉人学道者，负荷此法而为还丹，必得长生也。</p>
</blockquote>
<hr>
<h3 id="鼎器歌">鼎器歌</h3>
<p>圆三五。</p>
<blockquote>
<p>器腹圆处，围之而有一尺五寸。</p>
</blockquote>
<p>寸一分。</p>
<blockquote>
<p>器口明间，阔一寸一分。</p>
</blockquote>
<p>口四八。</p>
<blockquote>
<p>从口上际至器下底，长三寸二分。</p>
</blockquote>
<p>两寸唇。</p>
<blockquote>
<p>器唇横阔二寸。</p>
</blockquote>
<p>长尺二，厚薄匀。</p>
<blockquote>
<p>器顶并腹，并一尺二寸，令厚薄匀平相似。</p>
</blockquote>
<p>腹齐三。</p>
<blockquote>
<p>器腹外当中，安三个齐孔，阔狭须匀，以铁穿为器足，则入火之际，免其动摇。</p>
</blockquote>
<p>坐垂温。</p>
<blockquote>
<p>空中悬物谓之垂，即明器于炉中，悬之而不著地。</p>
</blockquote>
<p>阴在上。</p>
<blockquote>
<p>器中流水。</p>
</blockquote>
<p>阳下奔。</p>
<blockquote>
<p>器下有火，密塞炉，令火气下奔。</p>
</blockquote>
<p>首尾武。</p>
<blockquote>
<p>初时及欲终，并皆用武。</p>
</blockquote>
<p>中间文。</p>
<blockquote>
<p>中心用文火也。</p>
</blockquote>
<p>始七十</p>
<blockquote>
<p>初，以七十日武火也。</p>
</blockquote>
<p>终三旬</p>
<blockquote>
<p>欲终时三十日，还用武火。</p>
</blockquote>
<p>二百六，善调均</p>
<blockquote>
<p>初，七十日．武火。中问，二百六十日文火。终，三十日武火。通计三百六十日，即一年功毕矣。</p>
</blockquote>
<p>阴火白，黄芽铅。</p>
<blockquote>
<p>黄芽，是铅之中所出也。</p>
</blockquote>
<p>两七聚，辅翼人。</p>
<blockquote>
<p>钢砂固口，金水不飞。</p>
</blockquote>
<p>缮理脑，定升玄。</p>
<blockquote>
<p>以理石，石脑固际之也。</p>
</blockquote>
<p>子处中，得安存。</p>
<blockquote>
<p>子谓水也。水是金子，故言子也。若以钢砂理石，石脑固济，则子在器中而安存也。</p>
</blockquote>
<p>来去游，不出门。</p>
<blockquote>
<p>固济坚密，水游器中。</p>
</blockquote>
<p>渐成土，性情纯。</p>
<blockquote>
<p>金水凝结，渐至坚冰，即成还丹。</p>
</blockquote>
<p>却归一，还本源。</p>
<blockquote>
<p>炼金成金，是还本也。一者，道之根源也。</p>
</blockquote>
<p>　至一周，甚辛勤。</p>
<blockquote>
<p>还丹之功，一年方毕。昼夜不歇，可谓劬劳。</p>
</blockquote>
<p>密防护，莫迷昏。</p>
<blockquote>
<p>固济坚牢，不得体怠。</p>
</blockquote>
<p>途路远，复幽玄。</p>
<blockquote>
<p>一年始成方可。玄远变化无准，岂不幽玄？</p>
</blockquote>
<p>若达此，会乾坤。</p>
<blockquote>
<p>若达水火之道，即会乾坤之门。乾为金，坤为水也。</p>
</blockquote>
<p>片子霑，净魄魂。</p>
<blockquote>
<p>日服一稻米，即为片子也。</p>
</blockquote>
<p>乐道者，寻其根。</p>
<blockquote>
<p>寻其根源，不离金水等物。</p>
</blockquote>
<p>审五行。</p>
<blockquote>
<p>金、木、水、火、土。</p>
</blockquote>
<p>定铢分。</p>
<blockquote>
<p>一斤当三百八十四铢，以应三百八十四爻。</p>
</blockquote>
<p>谛思之，不须论。</p>
<blockquote>
<p>审思之，不得与非道者论说。</p>
</blockquote>
<p>深藏守，莫传文。</p>
<blockquote>
<p>藏诸筐笋，毋妄传人。</p>
</blockquote>
<p>御白鹤兮，驾龙麟。游太虚兮，谒仙君。录天图兮，号真人。</p>
<blockquote>
<p>道成之后，福应如斯。</p>
</blockquote>
<p>周易参同契卷下竟</p>
<p><a href="https://jesselau.com/zhouyicantongci/">https://jesselau.com/zhouyicantongci/</a></p>

  </div>
</article>
        </div>
        

  

  

      </div>
    </main>

    <footer id="footer" class="footer">
      <div class="social-links">
      <a href="mailto:your@email.com" class="iconfont icon-email" title="email"></a>
      <a href="http://localhost:1313" class="iconfont icon-stack-overflow" title="stack-overflow"></a>
  <a href="https://siteofen.github.io/zh-cn/index.xml" type="application/rss+xml" class="iconfont icon-rss" title="rss"></a>
</div>

<div class="copyright">

  

  <span class="copyright-year">
    &copy; 
    2017 - 
    2022<span class="heart"><i class="iconfont icon-heart"></i></span><span>om</span>
  </span>

  
  <span id="busuanzi_container_site_pv">
    <span id="busuanzi_value_site_pv"></span>
  </span>
  &nbsp;
  <span id="busuanzi_container_site_uv">
    <span id="busuanzi_value_site_uv"></span>
  </span>

</div>

    </footer>

    <div class="back-to-top" id="back-to-top">
      <i class="iconfont icon-up"></i>
    </div>
  </div>
  
  <script src="https://cdn.jsdelivr.net/npm/jquery@3.2.1/dist/jquery.min.js" integrity="sha256-hwg4gsxgFZhOsEEamdOYGBf13FyQuiTwlAQgxVSNgt4=" crossorigin="anonymous"></script>
  <script src="https://cdn.jsdelivr.net/npm/slideout@1.0.1/dist/slideout.min.js" integrity="sha256-t+zJ/g8/KXIJMjSVQdnibt4dlaDxc9zXr/9oNPeWqdg=" crossorigin="anonymous"></script>
  <script src="https://cdn.jsdelivr.net/npm/@fancyapps/fancybox@3.1.20/dist/jquery.fancybox.min.js" integrity="sha256-XVLffZaxoWfGUEbdzuLi7pwaUJv1cecsQJQqGLe7axY=" crossorigin="anonymous"></script><script></script><script src="https://cdn.jsdelivr.net/npm/raphael@2.2.7/raphael.min.js" integrity="sha256-67By+NpOtm9ka1R6xpUefeGOY8kWWHHRAKlvaTJ7ONI=" crossorigin="anonymous"></script> <script src="https://cdn.jsdelivr.net/npm/flowchart.js@1.8.0/release/flowchart.min.js" integrity="sha256-zNGWjubXoY6rb5MnmpBNefO0RgoVYfle9p0tvOQM+6k=" crossorigin="anonymous"></script>



<script type="text/javascript" src="/js/main.min.c99b103c33d1539acf3025e1913697534542c4a5aa5af0ccc20475ed2863603b.js"></script>








</body>
</html>
